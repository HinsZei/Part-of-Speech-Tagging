(ΡΤ) Κύριε Πρόεδρε, κυρίες και κύριοι βουλευτές, θα ήθελα καταρχάς να συγχαρώ
τον εισηγητή κ. Oostlander για την εξαίρετη εργασία που παρουσιάζει και να
υπενθυμίσω ότι αυτή η απόφαση πλαίσιο που υποβάλλει η Επιτροπή εντάσσεται σε μια
συνολική στρατηγική καταπολέμησης των ναρκωτικών, η οποία βασίζεται στην
ισόρροπη προσέγγιση μέτρων για τη μείωση της ζήτησης και της προσφοράς καθώς και
δράσεων κατά της παράνομης διακίνησης. Η πρόταση αυτή δεν είναι ΟΛΗ η ευρωπαϊκή
πολιτική για τα ναρκωτικά: η πρόταση αυτή αφορά μόνο μία ειδική συνιστώσα που
σχετίζεται με την καταπολέμηση της διακίνησης ναρκωτικών. Αλλά η προσέγγιση του
θέματος των ναρκωτικών στην Ευρωπαϊκή Ένωση συμπεριλαμβάνεται στο πρόγραμμα
δράσης για το 2000-2004, η ενδιάμεση αξιολόγηση του οποίου θα γίνει στη διάρκεια
του τρέχοντος έτους. Στο Λάκεν, οι ηγέτες κρατών και κυβερνήσεων ζήτησαν μέχρι
το τέλος Μαΐου του έτους αυτού να εγκρίνουμε την απόφαση πλαίσιο για την
εναρμόνιση των ποινικών κυρώσεων σε ευρωπαϊκό επίπεδο σχετικά με τη διακίνηση
ναρκωτικών. Αυτός είναι ο αποκλειστικός στόχος της πρότασης αυτής. Η Επιτροπή
πιστεύει ότι στον αγώνα για την καταπολέμηση των ναρκωτικών χρειάζεται στενός
συντονισμός μεταξύ των διαφόρων δικαστικών, αστυνομικών και τελωνειακών αρχών
των κρατών μελών, ώστε να ανταποκριθούμε στην πρόκληση της διακίνησης ναρκωτικών
σε διεθνές επίπεδο. Μια παρόμοια συνεργασία, για να καταστεί αποτελεσματική,
πρέπει να στηριχθεί στην κοινή προσέγγιση σε επίπεδο Ένωσης, κυρίως όσον αφορά
την προσέγγιση των ορισμών των εγκλημάτων και των ποινικών κυρώσεων που
εφαρμόζονται για την παράνομη διακίνηση, οι οποίες πρέπει να είναι
αποτελεσματικές, ανάλογες και αποτρεπτικές. Εκφράζουμε την ικανοποίησή μας με
τους στόχους της έκθεσης του κ. Oostlander. Είναι σαφές ότι τα κατασταλτικά
μέτρα κατά των δραστών της παράνομης διακίνησης πρέπει να συμπληρώνονται και να
ολοκληρώνονται με μια πολιτική πρόληψης και κοινωνικής επανένταξης των ατόμων
που είναι εξαρτημένα από τα ναρκωτικά. Η φύση του προβλεπόμενου μέσου αφορά μόνο
τις κατασταλτικές πτυχές του φαινομένου των ναρκωτικών. Για την προετοιμασία
αυτής της ποινικής πρωτοβουλίας η Επιτροπή εργάσθηκε, μπορούμε να πούμε, έχοντας
πλήρη γνώση του θέματος χάρη στις σημαντικές προπαρασκευαστικές εργασίες που
επιτελέσαμε, μελετώντας κυρίως τους ορισμούς σε κάθε κράτος μέλος, τις ποινές
που επιβάλλει η νομοθεσία και - πράγμα όχι λιγότερο σημαντικό - τις
συγκεκριμένες προϋποθέσεις εφαρμογής των ποινικών κυρώσεων για τη διακίνηση
ναρκωτικών σε κάθε ένα από τα δεκαπέντε κράτη μέλη. Επομένως, η μελέτη αυτή, που
δημοσιοποιήθηκε, επέτρεψε τη συγκριτική ανάλυση της νομοθεσίας όλων των κρατών
μελών σε θέματα διακίνησης ναρκωτικών. Επομένως, η πρώτη σημαντική διευκρίνιση
που πρέπει να γίνει είναι ότι ο στόχος αφορά την εναρμόνιση των ποινικών
κυρώσεων για τη διακίνηση ναρκωτικών. Δεν μπορούμε να θεωρήσουμε ότι η πρόταση
αυτή περιορίζεται στη διεθνή ή στη διασυνοριακή διακίνηση. Διότι ένα από τα δύο:
ή στο μεγαλύτερο μέρος των περιπτώσεων ναρκωτικών η διακίνηση έχει εξωευρωπαϊκή
καταγωγή και είναι πάντα διεθνής, ή δεν κατανοώ πώς είναι δυνατό να θέλουμε να
τιμωρήσουμε πιο αυστηρά τη διασυνοριακή διακίνηση από τη σοβαρή διακίνηση που
πραγματοποιείται στο εσωτερικό κάθε κράτους μέλους. Τα κράτη δεν μπορούν να
διαθέτουν δύο ποινικούς κώδικες, έναν που θα εφαρμόζεται στη διακίνηση
ναρκωτικών αποκλειστικά μέσα στα σύνορά τους, και έναν άλλο που θα εφαρμόζεται
στη διακίνηση ναρκωτικών όταν αυτή έχει διασυνοριακή διάσταση. Ας περάσουμε στο
δεύτερο ζήτημα: ο ορισμός του τι είναι διακίνηση ναρκωτικών. Από την άποψη αυτή,
η Επιτροπή δέχθηκε επικρίσεις για έλλειψη φιλοδοξίας. Τι πράξαμε; Περιοριστήκαμε
να συλλέξουμε τα βασικά στοιχεία της Σύμβασης των Ηνωμένων Εθνών του 1988 κατά
της παράνομης διακίνησης ναρκωτικών και ψυχοτρόπων ουσιών και ολοκληρώσαμε τον
ορισμό αυτό με τις εθνικές διατάξεις σχετικά με τον ορισμό των αδικημάτων που
συνδέονται με τη διακίνηση ναρκωτικών. Με την έννοια αυτή, πρόκειται για μια
απόπειρα να εξευρεθεί μια σύνθεση των ορισμών της διακίνησης ναρκωτικών. Αλλά
εδώ - τρίτη σημαντική παρατήρηση - σεβαστήκαμε την αρχή της επικουρικότητας. Και
επομένως, στον ορισμό αυτό, δεν περιλαμβάνεται η προσωπική κατανάλωση ναρκωτικών
ούτε η μη κερδοσκοπική συναλλαγή με σκοπό την προσωπική κατανάλωση. Τα θέματα
αυτά επαφίενται στην αποκλειστική δικαιοδοσία κάθε κράτους μέλους διότι, όπως
κατέστησε σαφές η συζήτηση αυτή, στον τομέα αυτό οι λύσεις των δεκαπέντε κρατών
μελών διαφέρουν σημαντικά. Αυτή η πρόταση της Επιτροπής δεν έρχεται επομένως να
μεταβάλει αυτές τις διαφορές των εθνικών νομοθεσιών στις ζώνες όπου η διακίνηση
ναρκωτικών για σκοπούς προσωπικής κατανάλωσης θεωρείται ότι δεν καλύπτεται από
τις ποινικές κυρώσεις. Αλλά όταν η διακίνηση αποκτά τέτοια διάσταση και
σοβαρότητα ώστε πρέπει να αποτελέσει αντικείμενο ποινικών κυρώσεων, η Επιτροπή
προτείνει να είναι οι ποινικές κυρώσεις αποτελεσματικές, ανάλογες και
αποτρεπτικές. Το ελάχιστο όριο των πέντε ετών για τη μέγιστη ποινή όχι μόνο
προσφέρει μεγάλο περιθώριο ελιγμού για να εφαρμόσουν οι δικαστές το νόμο σε
συνάρτηση με τις περιστάσεις κάθε περίπτωσης παράνομης διακίνησης, αλλά επίσης
είναι μια πρόταση που αποσκοπεί να δώσει μια ιδέα της αυστηρότητας με την οποία
επιδιώκουμε να τιμωρούνται οι περιπτώσεις διακίνησης ναρκωτικών στις οποίες
εφαρμόζεται η ποινή αυτή. Γνωρίζω ότι σε ορισμένες χώρες - ο κ. Carlos Coelho
ανέφερε την πορτογαλική περίπτωση - το ελάχιστο όριο της μέγιστης ποινής είναι
πιο αυστηρό. Οφείλω να πω ότι σε άλλες χώρες το όριο είναι πιο χαμηλό και ότι ο
αριθμός των πέντε ετών είναι κατά τη γνώμη μας ένας αριθμός που ανταποκρίνεται
στο ελάχιστο επίπεδο εναρμόνισης, αφήνοντας φυσικά στη νομοθεσία κάθε κράτους
μέλους τη δυνατότητα να καθιερώσει άλλα πιο αυστηρά ελάχιστα όρια για τη μέγιστη
εφαρμόσιμη ποινή. Όμως αυτό είναι ένα ζήτημα που συζητείται στο επίπεδο του
Συμβουλίου. Πιστεύω, επομένως, ότι η πρόταση αυτή, που ελπίζω να εγκριθεί από το
Κοινοβούλιο, αποτελεί ένα πρώτο βήμα στον αγώνα στον οποίο συμμετέχουν όλα τα
κράτη μέλη, στον αγώνα κατά της διακίνησης ναρκωτικών που απειλεί την υγεία, την
ασφάλεια και την ποιότητα ζωής των πολιτών. Και που, όπως υπογράμμισε ο κ.
Oostlander, αποτελεί πηγή χρηματοδότησης πολυάριθμων άλλων εγκληματικών
δραστηριοτήτων, μεταξύ των οποίων και της ίδιας της τρομοκρατίας. Στο πλαίσιο
αυτό, ελπίζω ότι το Κοινοβούλιο θα υποστηρίξει την έκθεση και θα δημιουργήσει
τις συνθήκες ώστε το Συμβούλιο να μπορέσει να εγκρίνει αυτήν την απόφαση πλαίσιο
μέχρι το τέλος Μαΐου του τρέχοντος έτους. 

Στα χωριά του Παγγαίου όρους. Πλούσια βλάστηση και ορεινά μονοπάτια μοναδικής
φυσικής ομορφιάς συνθέτουν μία μαγευτική εικόνα στο όρος Παγγαίο: δάση από
καστανιές, οξιές, κέδρους και έλατα και ανάμεσά τους τρεχούμενα νερά και
αγριολούλουδα, όπως η "παιόνια" ή αλλιώς "τουλίπα του Παγγαίου". Επίσης, η
περιοχή έχει χαρακτηριστεί μόνιμο καταφύγιο άγριων ζώων, ενώ ανάλογης
ποικιλότητας και σημασίας είναι και η πανίδα της. Το Παγγαίο όρος εκτείνεται σε
μία περιοχή 324.000 στρεμμάτων περίπου, από την οποία το μεγαλύτερο μέρος του
ανήκει στο Νομό Καβάλας και το υπόλοιπο στο Νομό Σερρών. Κατά την αρχαιότητα,
είχε συνδεθεί με τη λατρεία του Διονύσου και του Ορφέα. Ψηλότερη κορυφή του
είναι το Μάτι ή Πιλάφ Τεπέ (1956 μ.), περιοχή που είναι προσβάσιμη από το χωριό
Ακροβούνι στην παλαιά εθνική οδό Θεσσαλονίκης - Ελευθερούπολης - Καβάλας και
στην οποία λειτουργεί και Χιονοδρομικό Κέντρο. Στη βόρεια πλευρά του Παγγαίου,
απέναντι από τη Δράμα, σ' ένα κατάφυτο πέταλο με αμφιθεατρική θέα και σε ύψος
350 μέτρων, βρίσκεται ένα σύμπλεγμα γραφικών χωριών. Ο Άγιος Χριστόφορος,
αποτελεί το νεότερο οικισμό, στις παρυφές του Παγγαίου, ο οποίος χτίστηκε από
την επιθυμία των κατοίκων να βρίσκονται κοντύτερα στον κάμπο. Η Γεωργιανή
αποτελεί την συνέχεια του Αγίου Χριστόφορου, ενώ σύμφωνα με κάποιες πηγές στην
ίδια θέση υπήρχε η αρχαία Κοριννός. Στον ίδιο δρόμο συναντάμε και το χωριό Αυλή,
από το οποίο ξεκινάει ορειβατικό μονοπάτι που διασχίζει ολόκληρο το Παγγαίο σε
μια διαδρομή περίπου τεσσάρων ωρών. Οι κορυφές Ροδόλειβος (1.927 μ.), Κουμπύλη
(1.724 μ.) και Ανώνυμη (1.910 μ.) είναι κατάλληλες για αναρρίχηση. Η Νικήσιανη
είναι η έδρα του Δήμου Παγγαίου. Υπάρχουν διάφορες εκδοχές για την ετυμολογία
του ονόματός της. Σύμφωνα με μία παράδοση, ονομάστηκε έτσι όταν μετά από μια
νικηφόρα μάχη των κατοίκων εναντίον των εχθρών, ο αγγελιοφόρος τους έτρεξε στο
χωριό ν' αναγγείλει το ευχάριστο γεγονός, φωνάζοντας: "Νίκησαν οι Σιάνοι".
Σύμφωνα με άλλους, πρόκειται για μία κώμη με το όνομα Ακεσαμναί, η οποία στα
βυζαντινά χρόνια ήταν γνωστή ως Αικισίανη. Με αφετηρία την Νικήσιανη μπορείτε να
κάνετε ορειβασία στις απόκρημνες πλαγιές της περιοχής και να επισκεφθείτε
δυσπρόσιτα σπήλαια και εγκαταλειμμένες στοές μεταλλείων. Το Δημοτικό Διαμέρισμα
του Παλαιοχωρίου είναι το πιο κοντινό σημείο του δήμου στο δάσος, ενώ η θέα από
το Κάστρο του είναι μαγευτική. Οι παραδοσιακές πλατείες και τα στενά δρομάκια με
την ντόπια μακεδονική αρχιτεκτονική χαρακτηρίζουν όλα τα χωριά του Παγγαίου.
Στους πρόποδές του, αξίζει να επισκεφθείτε το Δασικό Χωριό της Ελευθερούπολης,
στο οποίο μπορείτε να κλείσετε και δωμάτιο για διαμονή. Ο Δήμος Παγγαίου απέχει,
οδικώς, 135 χλμ. από την Θεσσαλονίκη, 35 χλμ. από την Καβάλα, 22 χλμ. από τη
Δράμα και 64 χλμ. από τις Σέρρες. 

Στη νησίδα Βίδο. Το νησί του Βίδο βρίσκεται απέναντι από την πόλη της Κέρκυρας,
σε απόσταση 1200 μέτρων από το παλιό λιμάνι. Έχει έκταση 538 στρέμματα και
φημίζεται για τις πανέμορφες παραλίες και μαγευτική φυσική ομορφιά του. Το
νησάκι είναι ακατοίκητο, όμως σε αυτό λειτουργεί διεθνές κατασκηνωτικό κέντρο
που φιλοξενεί, κάθε χρόνο, παιδιά σχολικής ηλικίας από την Ελλάδα και από το
εξωτερικό, ιατρείο, εστιατόριο και αναψυκτήρια. Επίσης, στο νησί λειτουργεί
χώρος εκπαίδευσης προσκόπων και ναυτοπροσκόπων στη φυσική ζωή. Οι κατασκηνώσεις
στεγάζονται σε ένα συγκρότημα κτιρίων που έχουν επισκευασθεί και αναπαλαιωθεί,
βόρεια από το λιμάνι του νησιού. Το Βίδο οφείλει την ονομασία του σε έναν από
τους ιδιοκτήτες του, τον Guido Malipieri. Στο νησί αποδόθηκε το όνομα και όχι το
επώνυμο του ιδιοκτήτη, το οποίο και παραφράστηκε από Guido σε Βίδο. Παλιότερα,
το νησάκι ονομαζόταν "Πτυχία", "Ηραίου Νήσος", "Άγιος Στέφανος", αλλά και "Νησί
της Ειρήνης". Αποτελεί έναν από τους αγαπημένους προορισμούς των Κερκυραίων,
καθώς συνδυάζει αστείρευτη φυσική ομορφιά με τη μαγεία της θάλασσας, ενώ απέχει
ελάχιστα από την πόλη. Εάν βρεθείτε στο Βίδο μην παραλείψετε να κολυμπήσετε στην
οργανωμένη παραλία του νησιού και να θαυμάσετε τη μαγεία της φύσης μέσα από μία
περιήγηση στα ειδικά διαμορφωμένα μονοπάτια του. Επίσης, στο νησί υπάρχει το
μνημείο των Σέρβων στρατιωτικών, που έστησε η Σερβική κυβέρνηση, αλλά και η
ιστορική εκκλησία του Αγίου Στεφάνου. Το Βίδο συνδέεται με το παλιό λιμάνι της
Κέρκυρας με καραβάκια που αναχωρούν, καθημερινά, κάθε μισή ώρα από τις 9 π.μ.
μέχρι τις 9 μ.μ. 

Κυρία Πρόεδρε, η έκρηξη του ηφαιστείου Νιραγκόνγκο αποκάλυψε δύο
πραγματικότητες, οι οποίες συνιστούν πρόκληση για τη διεθνή κοινότητα εν γένει
και, πιο συγκεκριμένα, για την Ευρωπαϊκή Ένωση και για τις χώρες της περιοχής. Η
πρώτη πραγματικότητα είναι οι συνθήκες άκρας ένδειας υπό τις οποίες ζουν
χιλιάδες άνθρωποι, όχι μόνο στη συγκεκριμένη ανατολική περιφέρεια, αλλά σε όλη
την επικράτεια της Λαϊκής Δημοκρατίας του Κονγκό, μιας ένδειας που επιδεινώνεται
ακόμη περισσότερο λόγω της εμπόλεμης κατάστασης που μαστίζει αυτή τη χώρα από το
1996. Έχουν ήδη παρουσιαστεί ορισμένα στοιχεία: αναφέρθηκε ότι πάνω από 300.000
άτομα χρειάζονται βοήθεια, ότι το 30% του πληθυσμού δεν έχει στέγη και ότι
πρέπει να ανοικοδομηθούν 12.000 κατοικίες. Από την άποψη αυτή, υπήρξε εξαιρετικά
επίκαιρο το ψήφισμα που εγκρίναμε αυτή την εβδομάδα και που διασυνδέει τη
βοήθεια έκτακτης ανάγκης, την αποκατάσταση και την αναπτυξιακή πολιτική. Η
δεύτερη πραγματικότητα είναι το μίσος που σιγοφούντωνε μεταξύ των λαών της
ανατολικής περιφέρειας και του γειτονικού πληθυσμού της Ρουάντα, ένα μίσος που
εκφράστηκε με την άρνηση του πληθυσμού της Γκόμα να δεχθεί τη φιλοξενία που
προσέφερε η Ρουάντα και με τη μαζική επιστροφή αυτού του πληθυσμού στα εδάφη
του, που είχαν ήδη κατακλυσθεί από το ηφαίστειο, παρά τον κίνδυνο νέας έκρηξης.
Οι δύο αυτές πραγματικότητες θα πρέπει να μας οδηγήσουν σε μια στρατηγική και
μια δράση της Ευρωπαϊκής Ένωσης που θα μας επιτρέψουν να παρέμβουμε σε αυτήν την
περιοχή. Είναι βέβαιο ότι λείπει μια ορθή πολιτική ανοικοδόμησης της Γκόμα και
μια πολιτική πρόληψης πιθανών νέων εκρήξεων και ελέγχου του ηφαιστείου
Νιραγκόνγκο. Ωστόσο, όλη αυτή η στρατηγική δεν θα έχει χρήσιμα αποτελέσματα, αν
δεν εδραιωθούν στη χώρα τα θεμέλια ενός δημοκρατικού καθεστώτος με ευρεία
κοινωνική συναίνεση, που θα εγγυάται τη σταθερότητα και την ειρήνη. Ούτε θα
ωφελήσει σε τίποτα, αν δεν υπάρχει εμπιστοσύνη σε αυτή τη σταθερότητα σε όλη την
περιοχή. Για αυτό είναι σημαντικό αυτός ο διάλογος μεταξύ Κονγκολέζων, που
ξαναρχίζει στη Σαν Σίτυ της Νότιας Αφρικής, να θέσει τέλος σε αυτή τη σύγκρουση.
Επίσης, θεωρούμε πως είναι σημαντικό να διοργανωθεί μια περιφερειακή διάσκεψη
που θα συμβάλει στη συμφιλίωση των χωρών της περιοχής των Μεγάλων Λιμνών και θα
αποκαταστήσει τη χαμένη εμπιστοσύνη των διαφόρων λαών που κατοικούν εκεί. Το
ψήφισμα που υποβάλλουμε είναι ένα σύνολο βουλήσεων, αρχών και στρατηγικών που
θέλουμε να εφαρμοσθούν προκειμένου να αντιμετωπιστεί η έκρηξη του ηφαιστείου
Νιραγκόνγκο, χωρίς ωστόσο να παραγνωριστούν τα όσα ανέφερα προηγουμένως.
Υποστηρίζουμε το σφαιρικό σχέδιο δράσης για το 2000 υπό τη διαχείριση του ECHO
και ζητάμε να επισπευσθεί αυτό το σχέδιο, που είναι ιδιαίτερα σημαντικό για την
αφρικανική περιφέρεια, και, για να επιτευχθούν οι στόχοι που εκτέθηκαν ανωτέρω,
να μην καθυστερήσουν αυτές οι ενισχύσεις, όπως έχει συμβεί δυστυχώς πολλές
φορές. (Χειροκροτήματα) 

Πέντε νεκροί στην Καμπούλ Σύμφωνα με πληροφορίες, πέντε άνθρωποι σκοτώθηκαν και
δεκαπέντε άνθρωποι τραυματίστηκαν κατά τη διάρκεια έκρηξης παγιδευμένου
αυτοκινήτου στη Καμπούλ. Το συμβάν έλαβε χώρα σε στρατιωτική αυτοκινητοπομπή των
ΗΠΑ στην Καμπούλ, όταν ένα αυτοκίνητο, γεμάτο εκρηκτικά, εξερράγη. Αποτέλεσμα
της έκρηξης αποτέλεσε ο θάνατος πέντε ατόμων, καθώς και ο τραυματισμός δεκαπέντε
ανθρώπων. Επίσης, δύο σπίτια στην περιοχή κάηκαν ολοσχερώς. Οι Αμερικανοί
ανέλαβαν την προστασία του Αφγανιστάν από το Νοέμβριο. Γι' αυτό το λόγο, οι
Ηνωμένες Πολιτείες της Αμερικής αποφάσισαν να στείλουν στρατεύματα στην περιοχή,
προκαλώντας την αντίδραση των εξτρεμιστών. 

Αμέσως μετά την απελευθέρωση της Ελλάδας από τους γερμανούς κατακτητές, η
κυβέρνηση εθνικής ενότητας του Γεωργίου Παπανδρέου ανέλαβε το δύσκολο έργο της
αντιμετώπισης του μεγάλου οικονομικού προβλήματος που άφησε πίσω του ο Β'
Παγκόσμιος Πόλεμος. Ταυτόχρονα είχε τεθεί αφενός μεν το ζήτημα της
παραδειγματικής τιμωρίας των συνεργατών του κατακτητή, αφετέρου δε η μεθόδευση
του αφοπλισμού των ανταρτών. Το σημείο που τελικά έφερε σε διχασμό την κυβέρνηση
ήταν το ζήτημα του αφοπλισμού των αντάρτικων ομάδων. Πιο συγκεκριμένα, έντονες
αντιδράσεις προκάλεσε η πρόταση για γενικό αφοπλισμό, από τον οποίο όμως θα
εξαιρούνταν η Τρίτη Ελληνική Ορεινή Ταξιαρχία και ο Ιερός Λόχος με το σκεπτικό
ότι ήταν το μόνο εν λειτουργία τμήμα του τακτικού Ελληνικού Στρατού το οποίο
πολέμησε σε Βόρειο Αφρική και Ιταλία. Ως ενδεικτική του διχασμού ανάμεσα στα
στελέχη της κυβέρνησης θεωρείται η παραίτηση των υπουργών του ΕΑΜ, η οποία
πραγματοποιήθηκε στις 2_Δεκεμβρίου_του_1944. Επιχειρώντας να διαμαρτυρηθεί για
τις εξελίξεις, το Ε.Α.Μ. διοργάνωσε συγκέντρωση διαμαρτυρίας στις
3_Δεκεμβρίου_1944 στην πλατεία Συντάγματος. Η διαδήλωση είχε μεγάλη συμμετοχή,
κατέληξε όμως σε λουτρό αίματος όταν χτυπήθηκε με πυροβολισμούς από το κτίριο
της Αστυνομικής Διεύθυνσης, όπου ήταν ακροβολισμένοι αστυνομικοί. Κατά το ΕΑΜ,
28 άνθρωποι έχασαν τη ζωή τους (οι 21 στο Σύνταγμα) και 140 τραυματίστηκαν. Την
επόμενη μέρα, στις 4_Δεκεμβρίου, οργανώθηκε γενική απεργία. Διοργανώθηκε νέα
πορεία από το ΕΑΜ, στην οποία κεντρικό σύνθημα ήταν «Όταν ο λαός βρίσκεται
μπροστά στον κίνδυνο της τυραννίας διαλέγει ή τις αλυσίδες ή τα όπλα». Η πορεία
αυτή χτυπήθηκε ξανά με πυροβολισμούς, στους οποίους απάντησαν τμήματα του
εφεδρικού ΕΛΑΣ που την συνόδευαν. Η πόλη της Αθήνας μετατράπηκε σε πεδίο μάχης,
ανάμεσα σε μονάδες του ΕΛΑΣ και του ΕΑΜ και στις κυβερνητικές δυνάμεις. Ανάμεσα
στις δυνάμεις της κυβέρνησης Παπανδρέου περιλαμβάνονταν άνδρες της χωροφυλακής,
η νεοσύστατη Εθνοφυλακή, η ορεινή ταξιαρχία Ρίμινι υπό τον Θρασύβουλο Τσακαλώτο,
ο Ιερός Λόχος, μαθητές της σχολής Ευελπίδων, μέλη των πρώην Ταγμάτων Ασφαλείας,
ενώ υποστηρίζονταν από βρετανικές μηχανοκίνητες δυνάμεις. Συμμετείχαν επίσης
μέλη αντιστασιακών και άλλων οργανώσεων όπως η ΠΕΑΝ, η Ιερή Ταξιαρχία, η ΡΑΝ, η
φοιτητική ΕΣΑΣ, η Εθνική Δράση, ο ΕΔΕΣ Αθηνών, η φιλοβασιλική Χ και άλλες
μικρότερες ομάδες. Σημειώνεται ότι οι απόψεις σχετικά με τη στάση των Βρετανών
κατά τη διάρκεια των Δεκεμβριανών διίστανται. Ο συγγραφέας Γ. Μαργαρίτης στο
βιβλίο του για την περίοδο του Εμφυλίου πολέμου αναφέρει ότι οι Βρετανοί μάλλον
παρακολουθούσαν παρά συμμετείχαν ενεργά στις μάχες και αυτό γιατί δεν ήθελαν να
έχουν απώλειες. Αυτό όμως δεν μπορεί να ισχύει για την αεροπορία δεδομένου ότι ο
ΕΛΑΣ δεν διέθετε αντιαεροπορικό οπλισμό. Από την άλλη, αρκετοί θεωρούν δεδομένο
ότι οι βρετανικές δυνάμεις παρενέβαιναν συστηματικά στις εξελίξεις, καθώς είχαν
πολιτικές βλέψεις. Προς αυτή την κατεύθυνση αναφέρεται και η επίσκεψη του τότε
βρετανού πρωθυπουργού Ουίνστον Τσόρτσιλ στην Ελλάδα, στις 24_Δεκεμβρίου_1944. Η
στρατιωτικά παράδοξη «μάχη της Αθήνας» ήταν χαώδης και κατά βάση εξελισσόταν σε
πολλές παράλληλες μάχες, σχεδόν σε όλη την περιοχή της πρωτεύουσας. Τελικά, στις
6_Ιανουαρίου_του_1945 οι δυνάμεις του ΕΑΜικού μετώπου αναγκάστηκαν να εκκενώσουν
τον Πειραιά και την Αθήνα. Πέντε μέρες αργότερα, στις 11_Ιανουαρίου, δόθηκε
τέρμα στις μάχες, μετά από συμφωνία του Ε.Α.Μ. με το βρετανό στρατηγό Σκόμπυ.
Μετά την ήττα του το ΕΑΜ-ΕΛΑΣ αποχώρησε από την Αθήνα, μαζί με χιλιάδες
υποστηρικτές του, που κατ' άλλους - όπως κατά τον τότε νέο Ελασίτη Ριχάρδο
Σωμερίτη - ήταν όμηροι. Επίσης κατά την διάρκεια των Δεκεμβριανών έδρασε η
οργάνωση του ΚΚΕ ΟΠΛΑ, τα μέλη της οποίας δολοφόνησαν μεγάλο αριθμό
αντιφρονούντων μεταξύ των οποίων και πολλούς Τροτσκιστές, όπως περιγράφει ο
τροτσκιστής Στίνας στο βιβλίο του ΕΑΜ-ΕΛΑΣ-ΟΠΛΑ. Τα γεγονότα του Δεκέμβρη του
'44 στην Αθήνα θεωρούνται η δεύτερη φάση του Ελληνικού Εμφυλίου (ο «δεύτερος
γύρος» κατά τη μεταπολεμική οπτική) και οδήγησαν στην τρίτη φάση («τρίτο γύρο»),
που τερματίστηκε το 1949 με την (στρατιωτική) ήττα του Κ.Κ.Ε. Στην
αντικομμουνιστική ιδεολογία προστέθηκε για πρώτη φορά εκείνη την εποχή το
παράδειγμα (προς αποφυγή, κατά τον βασιλέα και τους Άγγλους) της Σοβιετικής
Ένωσης. Η πλήρης απαξίωση του έργου των μπολσεβίκων στην ΕΣΣΔ και η προσωπική
επίθεση κατά του Στάλιν είναι σημεία τις Ιστορίας που ακόμα και σήμερα, 60
χρόνια μετά, αμφισβητούνται από πολλούς. Ήταν η πρώτη φορά που οι «σύμμαχοι»
διαχώριζαν ανοιχτά την θέση τους από τους Σοβιετικούς, τον μπολσεβικισμό και τον
σοσιαλισμό, γεγονός που προανήγγειλε την περίοδο του «Ψυχρού Πολέμου». 

Στα δικαστήρια οι εμπλεκόμενοι αστυνομικοί στο κύκλωμα ναρκωτικών. Στα
δικαστήρια της Θεσσαλονίκης προσήλθαν προς απολογία στον ανακριτή οι εννιά
τελευταίοι κατηγορούμενοι, από το σύνολο των 35 που είχαν συλληφθεί για
συμμετοχή σε εμπορία ναρκωτικών που εξαρθρώθηκε από την Ασφάλεια Θεσσαλονίκης.
Την ίδια ώρα έξω από το δικαστικό μέγαρο είχαν συγκεντρωθεί αστυνομικοί
προερχόμενοι από το Βόλο για να συμπαρασταθούν στον κατηγορούμενο διοικητή τους
και προκειμένου να αποδοκιμάσουν τους συναδέλφους τους που τον συνέλαβαν.
Τελικά, χθες κρίθηκε προσωρινά κρατούμενος κατόπιν της απολογίας του ο
αρχιφύλακας της Ασφάλειας Αγρινίου. Επίσης, πρόκειται να προφυλακιστούν και
άλλοι πέντε συγκατηγορούμενοί του οι οποίοι απολογούνταν σήμερα το πρωί ενώπιον
της Δ' ειδικής ανακρίτριας Θεσσαλονίκης. Άλλοι πέντε τουναντίον αφέθηκαν
ελεύθεροι με όρους, εξ όσων εμπλέκονταν στην υπόθεση. Μέχρι αυτή την ώρα από το
σύνολο των εμπλεκομένων προφυλακίστηκαν 14 κατηγορούμενοι, ενώ 12 αφέθηκαν
ελεύθεροι με περιοριστικούς όρους. 

ΗΠΑ και Φιλιππίνες υπέγραψαν στρατιωτική συμφωνία με την ευκαιρία της επίσκεψης
Ομπάμα στη χώρα. Η νέα στρατιωτική συμφωνία που υπεγράφη με τις Φιλιππίνες δεν
έχει σκοπό τον έλεγχο της Κίνας, δήλωσε ο Πρόεδρος Ομπάμα κατά τη διάρκεια
συνέντευξης Τύπου με τον Πρόεδρο των Φιλιππίνων Μπενίνιο Ακίνο. Ο αμερικανός
Πρόεδρος σημείωσε ότι οι Ηνωμένες Πολιτείες έχουν εποικοδομητικές σχέσεις με την
Κίνα και "στόχος της συμφωνίας είναι η διασφάλιση του σεβασμού των διεθνών
κανόνων συμπεριλαμβανομένου και του τομέα των διεθνών διαφορών". Η Κίνα και οι
Φιλιππίνες έχουν θαλάσσιες και εδαφικές διαφορές, σε περιοχή της Θάλασσας της
Νότιας Κίνας. Το κινεζικό κρατικό πρακτορείο ειδήσεων Ζινχουά αποκάλεσε τη
συμφωνία με τις Φιλιππίνες "ιδιαίτερα ανησυχητική, δεδομένου ότι μπορεί να
αλλάξει τον τρόπο που η Μανίλα αντιμετωπίζει το Πεκίνο." Στο μεταξύ, διαδηλώσεις
κατά της επίσκεψης του Προέδρου Ομπάμα και κατά της νέας αμυντικής συνεργασίας
των Ηνωμένων Πολιτειών με τις Φιλιππίνες πραγματοποιήθηκαν στην πρωτεύουσα της
χώρας. Τουλάχιστον 100 διαδηλωτές συγκρούστηκαν με την αστυνομία στη Μανίλα,
διακόπτοντας την κυκλοφορία κοντά στο Παλάτι Μαλακανάνγκ. Σύμφωνα με τους
διαδηλωτές η συμφωνία μεταξύ Ηνωμένων Πολιτειών και Φιλιππίνων είναι αντίθετη
προς τις δημοκρατικές κατακτήσεις που επιτεύχθηκαν με το κλείσιμο των
στρατιωτικών βάσεων των Ηνωμένων Πολιτειών στις αρχές της δεκαετίας του 1990. Το
κλείσιμο των βάσεων είχε σηματοδοτήσει το τέλος της αμερικανικής στρατιωτικής
παρουσίας στις Φιλιππίνες σχεδόν μετά από έναν αιώνα. Ένας από τους πρωτοστάτες
των διαδηλώσεων, ο Ρενάτο Ρέγιες, ανέφερε ότι η συμφωνία που υπεγράφη από τον
πρέσβη των Ηνωμένων Πολιτειών στις Φιλιππίνες υπονομεύει την ανεξαρτησία της
χώρας. Από την πλευρά του ο Πρόεδρος των ΗΠΑ, Μπαράκ Ομπάμα, προσπάθησε να
εξουδετερώσει τις ανησυχίες, λέγοντας ότι η συμφωνία μεταξύ των δύο χωρών δεν
αφορά την αμερικανική κυριαρχία στις Φιλιππίνες, αλλά τη συνεργασία των δύο
χωρών σε θέματα στρατιωτικής εκπαίδευσης, ασκήσεων και δραστηριοτήτων, ώστε οι
Φιλιππίνες να μπορούν να ανταποκριθούν γρήγορα σε μια σειρά από προκλήσεις,
συμπεριλαμβανομένων των εθνικών καταστροφών και της τρομοκρατίας. 

Ως πρόδρομος του Εμφυλίου Πολέμου μπορούν να θεωρηθούν οι συγκρούσεις μεταξύ των
διαφόρων αντιστασιακών οργανώσεων κατά τη διάρκεια της κατοχής. Κορυφαίος
παράγων ήταν η εμπλοκή της Μεγάλης Βρετανίας στην αντίσταση με πρωτεύοντα στόχο
τον πόλεμο κατά του άξονα αλλά και με δευτερεύοντα στόχο να ελέγξει τις
μεταπολεμικές πολιτικές εξελίξεις στην Ελλάδα. Σημαντικό επιβαρυντικό στοιχείο
ήταν η απουσία μιας δημοκρατικά νομιμοποιημένης αρχής που θα διηύθυνε τον
αντιστασιακό αγώνα εξ ονόματος του ελληνικού λαού. Η εξόριστη κυβέρνηση στο
Κάιρο δεν είχε ποτέ τεθεί στην κρίση του ελληνικού λαού καθώς της κατοχής είχε
προηγηθεί η δικτατορία του Μεταξά και αυτή είχε με τη σειρά της προέλθει από
ανώμαλες πολιτικές εξελίξεις. Ουσιαστικά ο Ελληνικός λαός είχε να δει κάλπη από
την προηγούμενη δεκαετία. Αυτή ωστόσο η κυβέρνηση συντηρείτο από τους Βρετανούς
και αποτέλεσε την νομιμοποιητική βάση της επέμβασης τους στην Ελλάδα. Στο
εσωτερικό της Ελλάδος, την αντίσταση διεξήγαν διαφορετικές οργανώσεις με
αντίθετο μεταξύ τους πολιτικό προσανατολισμό. Η μεγαλύτερη αντιστασιακή οργάνωση
ήταν το ΕΑΜ και το στρατιωτικό του παρακλάδι, ο ΕΛΑΣ που είχε ιδρυθεί με
πρωτοβουλία του ΚΚΕ αλλά στην μεγαλύτερη του ακμή είχε στις γραμμές του κατά
πλειοψηφία μη κομμουνιστικά μέλη. Υπήρχαν ακόμη ο ΕΔΕΣ με επικεφαλής τον
Ναπολέοντα Ζέρβα που συσπείρωνε πλήθος αξιωματικών του προπολεμικού ελληνικού
στρατού, η σοσιαλδημοκρατική ΕΚΚΑ καθώς και άλλες οργανώσεις. Στην υπηρεσία του
κατακτητή πολεμούσαν από το 1943, έτος που ιδρύθηκαν, τα Τάγματα Ασφαλείας. Όταν
ο πόλεμος άρχισε να γέρνει υπερ των συμμάχων, οι αντιστασιακές οργανώσεις
επεδίωξαν πέρα από τον αγώνα, να επηρεάσουν το πολιτικό μέλλον της χώρας. Αυτό
σε παραλληλισμό με τους ανταγωνισμούς μεταξύ των νικητριών δυνάμεων που είχαν
αρχίσει να αναπτύσσονται και συμπληρωμένο από το βαθμιαίο πέρασμα των ταγμάτων
ασφαλείας και των λοιπών δοσιλογικών οργανώσεων στο πλευρό της δεξιάς διαμόρφωσε
τα δύο στρατόπεδα. Την περίοδο 1943-44 ο ΕΛΑΣ συγκρούστηκε με τον ΕΔΕΣ και την
ΕΚΚΑ εν μέσω γερμανικής κατοχής. Ακολούθησαν, το Δεκέμβριο_του_1944, τα
"Δεκεμβριανά" στην περιοχή της Αθήνας, ανάμεσα στους αντάρτες του ΕΛΑΣ και τις
δυνάμεις που ήσαν πιστές στην μόλις επαναπατρισμένη εξόριστη κυβέρνηση υπό την
ηγεσία του Γ. Παπανδρέου και είχαν την υποστήριξη βρετανικών τμημάτων. Στο
πλευρό των κυβερνητικών δυνάμεων πολέμησαν επίσης τα Τάγματα Ασφαλείας, μέλη της
Οργάνωσης Χ (χίτες) και άλλες μικρότερες παραστρατιωτικές ομάδες. Μετα το τέλος
των Δεκεμβριανών και την συνθηκολόγηση του ΕΑΜ με την συμφωνία της Βάρκιζας
επακολούθησε μία περίοδος κατά την οποία ομάδες της άκρας δεξιάς βρήκαν την
ευκαιρία να προβούν σε πράξεις αντεκδίκησης εναντίον οπαδών του ΕΑΜ-ΚΚΕ
(περίοδος λευκής τρομοκρατίας). Η πόλωση επισημοποιήθηκε με την βεβιασμένη
προσπάθεια επαναφοράς της Βασιλείας και την άρνηση του ΚΚΕ να συμμετάσχει στις
εκλογές του 1946. 

Η Ταχυδρομική Υπηρεσία των ΗΠΑ παλεύει για επιβίωση. Η Ταχυδρομική Υπηρεσία των
ΗΠΑ ανακοίνωσε ότι "θα σταματήσει τη διανομή αλληλογραφίας το Σάββατο, στα
πλαίσια σχεδίου για την εξοικονόμηση περίπου 2 δισεκατομμυρίων δολαρίων ετησίως.
Θα συνεχίσει, όμως, τη διανομή δεμάτων 6 μέρες την εβδομάδα". Η διακίνηση
αλληλογραφίας μέσω ταχυδρομείων έχει σημειώσει κάθετη πτώση στις ΗΠΑ λόγω της
χρήσης ηλεκτρονικών μηνυμάτων και του διαδικτύου για επικοινωνία. Πέρσι, τα
κέρδη της Ταχυδρομικής Υπηρεσίας των ΗΠΑ μειώθηκαν κατά 16 δισεκατομμύρια
δολάρια. Οι προβλεπόμενες περικοπές στη συχνότητα διανομής μπορεί να χρειαστούν
την έγκριση του Κογκρέσου. Η Ταχυδρομική Υπηρεσία των ΗΠΑ δεν χρηματοδοτείται
από τον Αμερικανό φορολογούμενο αλλά από την πώληση γραμματοσήμων, προϊόντων και
υπηρεσιών. 

Η αρχαία πόλη των Φιλίππων στην Καβάλα. Οι Φίλιπποι είναι μία πόλη της
Ανατολικής Μακεδονίας με μεγάλη ιστορία, στα 17 χλμ. από την Καβάλα. Υπήρξε κατά
την αρχαιότητα σπουδαίο κέντρο λόγω της εύφορης γης και των μεταλλείων χρυσού. Η
ιστορία του οικισμού των Φιλίππων αρχίζει στα 360/359 π.Χ. όταν άποικοι από τη
Θάσο ίδρυσαν την πρώτη πόλη, τις Κρηνίδες. Στα 356 π.Χ. κάτω από την απειλή των
Θρακών, οι κάτοικοι ζητούν τη βοήθεια του Φιλίππου Β΄, ο οποίος, διαβλέποντας
την οικονομική και στρατηγική σημασία της πόλης, την καταλαμβάνει, την οχυρώνει
και την μετονομάζει σε Φιλίππους. Στη Ρωμαϊκή αυτοκρατορία, η πόλη απέκτησε
ιδιαίτερη εμπορική σημασία λόγω της Εγνατίας Οδού, η οποία συνέδεε το Δυρράχιο
με το Βυζάντιο. Οι Φίλιπποι ήταν η πρώτη Ευρωπαϊκή πόλη όπου κηρύχτηκε για πρώτη
φορά ο Χριστιανικός λόγος από τον Απόστολο Παύλο. Το γεγονός αυτό την ανέδειξε
σε μητρόπολη του Χριστιανισμού. Κατά τους Βυζαντινούς χρόνους τα τείχη της πόλης
ανοικοδομήθηκαν και χτίστηκαν οι πύργοι και το τείχος της ακρόπολης. Η
ανασκαφική έρευνα άρχισε στους Φιλίππους στα 1914 από την Γαλλική Αρχαιολογική
Σχολή Αθηνών. Σήμερα, κοντά στο χωριό Κρηνίδες, παλιό καπνοχώρι, βρίσκεται ο
αρχαιολογικός χώρος των Φιλίππων. Σε αυτόν ανάμεσα σε άλλα μνημεία, σώζεται το
αρχαίο θέατρο 8.000 θέσεων, κτίσμα του βασιλιά Φιλίππου Β΄ στα μέσα του 4ου π.Χ.
αιώνα, το οποίο έχει αναστηλωθεί και κάθε καλοκαίρι φιλοξενεί τις παραστάσεις
του Φεστιβάλ Φιλίππων - Θάσου. Επίσης, ο επισκέπτης μπορεί να συναντήσει ρωμαϊκά
ερείπια, περίφημες παλιοχριστιανικές Βασιλικές, το Βυζαντινό Οκτάγωνο των
Φιλίππων, ερείπια από τη ρωμαϊκή αγορά, τα λουτρά, την παλαίστρα, τη φυλακή του
Αποστόλου Παύλου, το βαπτιστήριο της Λυδίας (της πρώτης Ευρωπαίας Χριστιανής),
αλλά και υπολείμματα ρωμαϊκών και βυζαντινών τειχών. Στην πόλη βρίσκεται και το
Αρχαιολογικό Μουσείο των Φιλίππων, το οποίο χτίστηκε το 1961. Σε αυτό εκτίθενται
ευρήματα από τον προϊστορικό οικισμό στο Ντικιλί Τας, την ελληνιστική, ρωμαϊκή
και παλιοχριστιανική πόλη των Φιλίππων. 

Η Σπόρτινγκ Λισαβόνας νίκησε την Μάντσεστερ Σίτι με σκορ 1:0 2012-03-09 Η
Σπόρτινγκ Λισαβόνας νίκησε την Μάντσεστερ Σίτι με σκορ 1:0, στα πλαίσια της
φάσης των 16 του Γιουρόπα Λιγκ 2011-2012. Το μοναδικό γκολ του αγώνα πέτυχε ο
Ξαντάο της Σπόρτινγκ Λισαβόνας. Στο 51ο λεπτό, ο τερματοφύλακας της Μάντσεστερ
Σίτι, Τζο Χάρτ, απέκρουσε την εκτέλεση φάουλ του Ξαντάο, αλλά ο Βραζιλιάνος
κατάφερε να σπρώξει την μπάλα στα δίκτυα. Οι δύο ομάδες θα ξανασυναντηθούν στο
«Έτιχαντ», στις 15 Μαρτίου. Η Σπόρτινγκ χρειάζεται ισοπαλία και νίκη για να
προκριθεί στους 8 της διοργάνωσης, με τους Άγγλους να χρειάζονται νίκη με
διαφορά δύο τερμάτων. 

Η Κούβα μετά την επανάσταση Ο Φιδέλ Κάστρο έγινε πρωθυπουργός της Κούβας τον
Φεβρουάριο_του_1959, και κράτησε την εξουσία μέχρι που την παρέδωσε προσωρινά
στον αδελφό του Ραούλ Κάστρο τον Ιούλιο_του_2006. Μέχρι τις αρχές του 2007 είναι
ο μακροβιότερος ζων ηγέτης χώρας. Αρχικά ο Κάστρο ήταν συνταγματικός
φιλελεύθερος και εθνικιστής, αν και ριζοσπάστης εθνικιστής, και η νίκη του
καλωσορίστηκε τόσο στην Κούβα όσο και στις ΗΠΑ, παρόλο που η συνοπτική εκτέλεση
500 αστυνομικών και άλλων που κατηγορήθηκαν ότι ήταν πράκτορες του καθεστώτος
Μπατίστα προκάλεσε άμεσα ανησυχία. Κατά τη διάρκεια του 1959 η κυβέρνηση Κάστρο
πήρε δημοφιλή μέτρα, όπως η ανακατονομή της γης, η κρατικοποίηση οργανισμών
κοινής ωφελείας και ο αδίστακτος πόλεμος κατά της διαφθοράς, συμπεριλαμβανομένων
του κλεισίματος της βιομηχανίας τζόγου και της εκδίωξης των Αμερικανών μαφιόζων.
Για όσους ήταν εκτός, παρέμενε άγνωστη η μεγάλη επιρροή που ασκούσε στην
κυβέρνηση Κάστρο ο Ερνέστο Τσε Γκεβάρα, Αργεντινός μαρξιστής και ένας από τους
στενότερους συμβούλους του Κάστρο. Ο Γκεβάρα συνασπίστηκε με τον αδελφό του
Κάστρο, τον Ραούλ, και έπεισαν τον Φιδέλ Κάστρο να συμμαχήσει με τους
κομουνιστές και κατά συνέπεια και με τη Σοβιετική Ένωση. Ο Γκεβάρα έπαιξε επίσης
καταλυτικό ρόλο στο να πείσει τον Κουβανό κομουνιστή ηγέτη Μπλας Ρόκα Καλδέριο
να εγκαταλείψει την εχθρότητά του προς τον Κάστρο και να προσπαθήσει να
αποκτήσει έλεγχο της επαναστατικής κυβέρνησης εκ των έσω. Ο Ρόκα πείστηκε και
πληροφόρησε τη Σοβιετική Ένωση για τη δυνατότητα συμμαχίας με τον Κάστρο. Οι
Σοβιετικοί άρπαξαν αμέσως την ευκαιρία να αποκτήσουν πολιτική ισχύ στην
αμερικανική ήπειρο και υποσχέθηκαν απεριόριστη βοήθεια και στήριξη αν ο Κάστρο
ασπαζόταν τον κομουνισμό. Εν τω μεταξύ, η στάση των ΗΠΑ έναντι στην κουβανική
επανάσταση άλλαξε ριζικά. Ενώ η κυβέρνηση του Αϊζενχάουερ αρχικά καλωσόρισε την
πτώση του Μπατίστα, η κρατικοποίηση εταιρειών που ανήκαν σε βορειοαμερικανούς
(με εκτιμημένη αξία 1 δισ. δολάρια ΗΠΑ) και η εκδίωξη πολλών συντηρητικών με
ισχυρούς φίλους στις ΗΠΑ δημιούργησαν εχθρότητα και οι Κουβανοί εξόριστοι έγιναν
γρήγορα μια ισχυρή ομάδα λόμπι στις ΗΠΑ, ισχύ την οποία διατηρούν μέχρι σήμερα.
Παρόλο που ο ίδιος ο Κάστρο δεν θεωρήθηκε κομουνιστής, οι ΗΠΑ ήταν ενήμερες για
τον ρόλο του Τσε Γκεβάρα και την αναθέρμανση των σχέσεων ανάμεσα στον Κάστρο και
τους Κουβανούς κομουνιστές. Έτσι, οι ΗΠΑ έγιναν πολύ εχθρικές έναντι του Κάστρο
κατά το 1959. Αυτό με τη σειρά του, ώθησε τον Κάστρο να απομακρυνθεί από
οποιαδήποτε φιλελεύθερα στοιχεία που υπήρχαν στο επαναστατικό του κίνημα και να
στραφεί προς τους κομουνιστές. Τον Οκτώβριο_του_1959 ο Κάστρο δήλωσε ότι
επρόσκειτο φιλικά προς τους κομουνιστές, παρόλο που ο ίδιος δεν ήταν ακόμη
κομουνιστής, και τα φιλελεύθερα και αντι-κομουνιστικά στοιχεία της κυβέρνησης
διώχθηκαν, με πολλούς αρχικούς υποστηρικτές να φεύγουν από τη χώρα και να
ενώνονται με την εξόριστη κοινότητα στο Μαϊάμι. Τον Μάρτιο_του_1960 οι πρώτες
συμφωνίες βοήθειας υπογράφηκαν με τη Σοβιετική Ένωση. Με φόντο τον Ψυχρό Πόλεμο,
οι ΗΠΑ θεώρησαν ανεπίτρεπτη την επιρροή των Σοβιετικών στην αμερικανική ήπειρο
και εγκρίθηκαν σχέδια για απομάκρυνση του Κάστρο από την εξουσία. Στα τέλη της
δεκαετίας του 1960 επιβλήθηκε εμπορικό εμπάργκο στην Κούβα, κάτι που ώθησε ακόμη
περισσότερο τον Κάστρο στη Σοβιετική συμμαχία. Την ίδια ώρα, η αμερικανική
κυβέρνηση εξουσιοδότησε σχέδια για εισβολή στην Κούβα από εξόριστους που είχαν
ως βάση τη Φλόριντα με ταυτόχρονο εσωτερικό ξεσηκωμό εναντίον του Κάστρο.
Αποτέλεσμα αυτού ήταν η Εισβολή στον Κόλπο των Χοίρων τον Απρίλιο_του_1961: η
εξέγερση δεν έγινε ποτέ, ενώ οι εισβολείς διώχθηκαν. Αυτό έκανε τον Κάστρο να
ανακηρύξει τον Μάιο_του_1961 την Κούβα σοσιαλιστική δημοκρατία και τον εαυτό του
Μαρξιστή-Λενινιστή. 

Αίσιο τέλος στην ομηρία εργοστασίου στην Κομοτηνή 2012-03-02 Σήμερα, κατά τη
01:00 (ώρα Ελλάδος), παραδόθηκε ο άνδρας, ηλικίας 52 ετών, που κρατούσε για μισή
μέρα ομήρους τους εργάτες εταιρείας κατασκευής κάδων στην Κομοτηνή. Δύο απ' τους
ομήρους δεν έπαθαν τίποτα, ενώ ένας μεγαλομέτοχος της εταιρείας και ένας
Βούλγαρος εργάτης τραυματίστηκαν απ' τον οπλισμένο άνδρα. Η ομηρία των εργατών
έληξε μετά από διαπραγματεύσεις, κατά τις οποίες ο δράστης απαίτησε την καταβολή
δεδουλευμένων ύψους 31.000 ευρώ και την επαναπρόσληψή του στην εταιρεία
«HELESI», απ' την οποία απολύθηκε πέρσι. Οι τραυματίες όμηροι, καθώς και ένας
αστυνομικός, μεταφέρθηκαν στο νοσοκομείο και η υγεία τους βρίσκεται εκτός
κινδύνου. Η εταιρεία δήλωσε ότι «ο δράστης εργαζόταν ως υπάλληλος γραφείου στην
Κομοτηνή για περίπου έντεκα χρόνια και απολύθηκε λόγω ανάρμοστης και παραβατικής
συμπεριφοράς στον χώρο εργασίας του». 

Το καταπράσινο νησί της Θάσου. Η Θάσος, το βορειότερο νησί του Αιγαίου, μόλις 18
ναυτικά μίλια από την Καβάλα χαρακτηρίζεται για τα θαυμάσια τοπία της, την
πλούσια βλάστηση και τα ψηλά βουνά. Τα πεύκα που φτάνουν ως τη θάλασσα, μαζί με
τις ελιές, τις φλαμουριές, τα πλατάνια και τις ψηλές βουνοκορυφές συνθέτουν
τοπία εκπληκτικής ομορφιάς. Από την Κεραμωτή, την Καβάλα ή τη Νέα Πέραμο, ο
επισκέπτης φτάνει στο Λιμένα ή Θάσο, την πρωτεύουσα του νησιού. Από εκεί μπορεί
να περιηγηθεί τόσο στα αξιοθέατα όσο και στις πανέμορφες παραλίες και τα γραφικά
χωριά του νησιού. Στα περίχωρα της πόλης υπάρχουν μνημεία και ερείπια που
μαρτυρούν την ιστορία της, όπως τα τείχη της αρχαίας πόλης, η ακρόπολη, το
αρχαίο θέατρο, η αγορά, το Ιερό του Διονύσου και ο Ναός του Πυθίου Απόλλωνα.
Πολλά και σημαντικά ευρήματα από τις ανασκαφές εκτίθενται στο Αρχαιολογικό
Μουσείο, ένα από τα πιο αξιόλογα μουσεία της επαρχίας. Ένα ακόμα μουσείο, που
βρίσκεται στην Ποταμιά, το μουσείο Πολύγνωτου Βαγή, φιλοξενεί γλυπτά του θάσιου
καλλιτέχνη. Οι παραλίες της Θάσου - συνολικού μήκους 115 χλμ. - κάποιες από τις
οποίες είναι οργανωμένες, φημίζονται για τα πεντακάθαρα νερά τους. Τα μικρά
χωριά ως επί το πλείστον χτισμένα στις βουνοπλαγιές, αποτελούν έκπληξη για τον
επισκέπτη. Οι ναοί - επηρεασμένοι από την αρχιτεκτονική του Αγίου Όρους -, τα
λιοτρίβια, οι νερόμυλοι και οι βρύσες διατηρούν το παραδοσιακό χρώμα του νησιού
και συνθέτουν ένα σκηνικό που μαγεύει. 

Η Μεταλίστ Χάρκιβ ηττήθηκε από τον Ολυμπιακό Πειραιώς με σκορ 0:1 2012-03-09 Η
Μεταλίστ Χάρκιβ ηττήθηκε από τον Ολυμπιακό Πειραιώς με σκορ 0:1, στα πλαίσια της
φάσης των 16 του Γιουρόπα Λιγκ 2011-2012. Στο πρώτο ημίχρονο οι Ουκρανοί πίεσαν
πολύ την άμυνα του Ολυμπιακού αλλά δέκα λεπτά μετά την αρχή του δευτέρου
ημιχρόνου, ο Νταβίδ Φούστερ πέτυχε το μοναδικό τέρμα του αγώνα. Οκτώ λεπτά πριν
την λήξη της κανονικής διάρκειας του παιχνιδιού, η Μεταλίστ έμεινε με 10 παίκτες
λόγω αποβολής του Έντμαρ. Οι δύο ομάδες θα ξανασυναντηθούν στο «Στάδιο
Καραϊσκάκης», στις 15 Μαρτίου. Ο Ολυμπιακός χρειάζεται ισοπαλία και νίκη για να
προκριθεί στους 8 της διοργάνωσης, με τους Ουκρανούς να χρειάζονται νίκη με
διαφορά δύο τερμάτων. 

Ο Καλαμάς ποταμός. Ο Καλαμάς είναι ένας ποταμός μύθος, στη Θεσπρωτία, ο οποίος
διασχίζει ένα φαράγγι ξεχασμένο από το χρόνο. Το μέρος αποτελεί ιδανικό
προορισμό για τους φυσιολάτρες και τους οπαδούς του οικολογικού τουρισμού. Στην
αρχή και στο τέλος του, στέκουν οι πανάρχαιες ακροπόλεις της Οσντίνας και της
Ραβενής. Τα νερά του ποταμού έδιναν και δίνουν ζωή στις πόλεις και τα γειτονικά
χωριά. Στις όχθες του, ο επισκέπτης συναντά γκρεμισμένα μονότοξα και πολύτοξα
γεφύρια, ίχνη αρχαίων πόλεων και ακροπόλεων, που όλα μαρτυρούν την πλούσια
ιστορία της περιοχής. Ο ποταμός πηγάζει από τα ηπειρωτικά βουνά. Εκβάλλει βόρεια
του βουνού της Στουπίτσας (Μαυρονόρος) και νότια του λόφου της Μαστιλίτσας. Στο
σημείο των εκβολών του, στο Ιόνιο, δημιουργείται το δέλτα του ποταμού. Σε αυτό,
μπορεί κανείς να φτάσει οδικώς από την Ηγουμενίτσα ή με καΐκι από τη Σαγιάδα Η
περιοχή (ανάμεσα στη Σαγιάδα, το Ράγιο και την Ηγουμενίτσα) φιλοξενεί έναν από
τους σημαντικότερους υγροβιότοπους της Ελλάδας, στον οποίο βρίσκουν προστασία
σπάνια είδη πουλιών και λουλουδιών. Ο Καλαμάς προσφέρεται για δραστηριότητες
εναλλακτικού τουρισμού. Στα νερά του, ο επισκέπτης μπορεί να κάνει καγιάκ ή
ράφτινγκ, ενώ η γύρω περιοχή είναι ιδανική για περιηγητικούς περιπάτους στη
φύση. 

Πλοίο προσέκρουσε σε προβλήτα στη Νέα Υόρκη. Περισσότερα από 50 άτομα
τραυματίσθηκαν, όταν ένα ferry boat χτύπησε σε αποβάθρα στο λιμάνι της Νέας
Υόρκης. Δύο από τους τραυματίες νοσηλεύονται σε κρίσιμη κατάσταση. Το
περιστατικό σημειώθηκε το πρωί της Τετάρτης, σε ώρα αιχμής όταν εκατομμύρια
κάτοικοι της Νέας Υόρκης βρίσκονται καθ' οδόν προς τις δουλειές τους. Εικόνες
από το σημείο της πρόσκρουσης δείχνουν τους τραυματίες να μεταφέρονται από τα
μέλη των σωστικών συνεργείων σε φορεία, καλυμμένοι με κουβέρτες, ενώ στην πλώρη
του πλοίου είναι εμφανή τα σημάδια από την πρόσκρουση. 

Το 1806 ο Ναπολέων Βοναπάρτης αναγκάζει τον τότε αυτοκράτορα της Αγίας Ρωμαϊκής
Αυτοκρατορίας, Φραγκίσκο Β', να παραιτηθεί. Κατόπιν ενώνει πολλά από τα
γερμανικά βασίλεια, στα οποία ενσωματώνει και πολλές ανεξάρτητες (άλλοτε
περισσότερες από 80). Το Κογκρέσο της Βιέννης συνεχίζει την πολιτική της ένωσης
με τελικό αποτέλεσμα την ίδρυση της Γερμανικής Ομοσπονδίας, η οποία αποτελείται
από 38 γερμανικά κράτη. Η ισχυρότερη δύναμη εντός της χαλαρής αυτής ομοσπονδίας
είναι η Αυστρία. Οι συνεχείς συγκρούσεις μεταξύ της Αυστρίας και της νέας
γερμανικής δύναμης Πρωσίας οδηγούν στον Γερμανο-αυστριακό πόλεμο του 1866. Αφού
η Πρωσία νικά την Αυστρία, η Γερμανική Ομοσπονδία διαλύεται. Μετά το
Γάλλο-Πρωσικό πόλεμο του 1871/72 ιδρύεται η Γερμανική Ομοσπονδία του Βορρά με
πρώτη δύναμη την Πρωσία και δίχως την Αυστρία. Στα τέλη του Α' Παγκοσμίου
Πολέμου και η γερμανική μοναρχία βρίσκει το τέλος της. Ο Γουλιέλμος Β'
παραιτείται και το Ράιχ μετατρέπεται σε κοινοβουλευτική δημοκρατία. Με την
συνθήκη των Βερσαλλιών οι Γερμανοί χάνουν μεγάλες εκτάσεις (στο σύνολο περίπου
11%) του κράτους τους στη Γαλλία, το Βέλγιο, τη Τσεχοσλοβακία, τη Δανία, τη
Λιθουανία και τη Πολωνία. Επίσης χάνουν όλες τις αποικίες τους και υποχρεώνονται
να πληρώνουν αρκετά μεγάλο ετήσιο ποσό επανορθώσεων στις νικητήριες δυνάμεις για
περίπου 80 χρόνια. Μετά την πτώση της Γερμανικής Δημοκρατίας η Γερμανία της
μορφής του Τρίτου Ράιχ ακολουθεί από το 1933 αυστηρή επεκτατική πολιτική: Το
1938 ο ηγέτης της Γερμανίας, Αδόλφος Χίτλερ, ενσωματώνει την πατρίδα του Αυστρία
και εξασφαλίζει με την συμφωνία του Μονάχου την προσάρτηση της Σουδητίας
(περιοχή Γερμανόφωνων της Τσεχοσλοβακίας). Με την γερμανική επίθεση κατά της
Πολωνίας στις 1_Σεπτεμβρίου_1939 αρχίζει ο Β' Παγκόσμιος Πόλεμος, ο οποίος για
την Γερμανία λήγει στις 8_Μαΐου_1945 με συνθηκολόγηση άνευ όρων. Πριν, στις
30_Απριλίου, ο Χίτλερ αυτοκτονεί ενώ το 1946 οι επιζώντες πολιτικά και
στρατιωτικά κυρίως υπεύθυνοι καταδικάζονται στην Δίκη της Νυρεμβέργης. Οι
νικητήριες δυνάμεις ΗΠΑ, ΕΣΣΔ και Ηνωμένο Βασίλειο, όπως και η κατοπινή κατοχική
δύναμη Γαλλία ιδρύουν στις κατεχόμενες ζώνες τους νέο δημοκρατικό κράτος ενώ η
σταλινική Σοβιετική Ένωση ιδρύει σοσιαλιστικό κράτος. Η Γερμανία χάνει μεγάλα
τμήματα της ανατολικής επικράτειάς της, τα οποία αποδίδονται κυρίως στην
Πολωνία, ενώ το βόρειο τμήμα της ανατολικής Πρωσίας ενσωματώνεται στην ΕΣΣΔ.
Στις 23_Μαΐου_1949 ψηφίζεται το σύνταγμα της Ομοσπονδιακής Δημοκρατίας της
Γερμανίας, η οποία ιδρύεται στις τρεις ζώνες κατοχής των δυτικών δυνάμεων. Η
Λαϊκή Δημοκρατία της Γερμανίας ιδρύεται στις 7_Οκτωβρίου_1949 στην σοβιετική
ζώνη. Μεγάλες εκτάσεις (της ανατολής) του πρώην Γερμανικού Ράιχ παραχωρούνται
στις γειτονικές χώρες. Ο κατοπινός ψυχρός πόλεμος μεταξύ ανατολής και δύσεως
χωρίζει την κεντρική Ευρώπη, συμπεριλαμβάνοντας τα δύο γερμανικά κράτη με το
λεγόμενο "σιδηρούν παραπέτασμα" (βλ. Τείχος του Βερολίνου). Στα τέλη της
δεκαετίας του '80 η αλλαγή της ηγεσίας της Σοβιετικής Ενώσεως οδηγεί σε πολιτική
σύγκλισης, σε (ειρηνικές) επαναστάσεις και τελικά στην πτώση του κομμουνιστικού
καθεστώτος της Ανατολικής Γερμανίας και των άλλων χωρών μελών του Συμφώνου της
Βαρσοβίας. Με την πτώση του σιδηρού παραπετάσματος στην κεντρική Ευρώπη ανοίγουν
και τα σύνορα μεταξύ δυτικής και ανατολικής Γερμανίας. Στις 3_Οκτωβρίου_1990
πραγματοποιείται η προσχώρηση της Ανατολικής Γερμανίας στο δυτικό κράτος της
Ομοσπονδιακής Δημοκρατίας. Οι δυνάμεις κατοχής του Β' Παγκοσμίου Πολέμου
εγκαταλείπουν την χώρα, γεγονός που για την Γερμανία σημαίνει την επαναφορά της
ανεξαρτησίας της. 

Μετά τον δεύτερο παγκόσμιο πόλεμο το πολιτικό κλίμα ήταν πιο ώριμο από ποτέ για
μια ενδεχόμενη ενοποίηση της Ευρώπης. Η ενότητα θεωρήθηκε από πολλούς ως η
μοναδική διαφυγή από ακραίες μορφές εθνικισμού, που είχαν καταστρέψει την
ήπειρο. Στις 9_Μαΐου_1950 ο Γάλλος υπουργός Εξωτερικών Ρομπέρ Σουμάν υπέβαλε μια
πρόταση για κοινή διαχείριση από την Γαλλία και την Δυτική Γερμανία των
βιομηχανιών του άνθρακα και του χάλυβα. Η πρόταση, γνωστή ως "Διακήρυξη του
Σουμάν", περιέγραφε το σχέδιο ως "το πρώτο συγκεκριμένο βήμα προς μια Ευρωπαϊκή
Ομοσπονδία". Η πρόταση οδήγησε στον σχηματισμό της Ευρωπαϊκής Κοινότητας Άνθρακα
και Χάλυβα (ΕΚΑΧ) από την Δυτική Γερμανία, την Γαλλία, την Ιταλία, το
Λουξεμβούργο, τις Κάτω Χώρες και το Βέλγιο. Η κοινότητα οριστικοποιήθηκε με την
Συνθήκη του Παρισιού, που υπογράφηκε το 1951 και θεωρείται η αρχή της
δημιουργίας αυτού που είναι τώρα η Ευρωπαϊκή Ένωση. Δύο πρόσθετες κοινότητες
δημιουργήθηκαν από την Συνθήκη της Ρώμης το 1957: η Ευρωπαϊκή Οικονομική
Κοινότητα (ΕΟΚ), που καθιέρωσε για πρώτη φορά πλήρη τελωνειακή ένωση και η
Ευρωπαϊκή Κοινότητα Ατομικής Ενέργειας (ΕΥΡΑΤΟΜ) για συνεργασία σε θέματα χρήσης
της πυρηνικής ενέργειας. Η ΕΟΚ, η ΕΚΑΧ και η ΕΥΡΑΤΟΜ συγχωνεύθηκαν αποκτώντας
την ιδιότητα μέλους σε ένα συνδυασμένο σύνολο συνθηκών και θεσμών. Η ενιαία
οργάνωση, που δημιουργήθηκε από τη Συνθήκη Συγχώνευσης το 1967, έγινε γνωστή ως
Ευρωπαϊκή Κοινότητα. Το 1973 η Κοινότητα διευρύνθηκε για να συμπεριλάβει την
Δανία, την Ιρλανδία και το Ηνωμένο Βασίλειο. Το 1979 πραγματοποιήθηκαν οι πρώτες
άμεσες εκλογές για το Ευρωπαϊκό Κοινοβούλιο. Την δεκαετία του '80 εισέρχονται η
Ελλάδα, η Ισπανία και η Πορτογαλία. Το 1985, αναπτύχθηκε μεταξύ των ευρωπαϊκών
κρατών η συνθήκη του Σένγκεν που επέτρεψε την κατάργηση των συστηματικών
συνοριακών ελέγχων μεταξύ των συμμετεχουσών χωρών. Το 1986 υιοθετήθηκε η
ευρωπαϊκή σημαία και οι ηγέτες υπέγραψαν την ενιαία ευρωπαϊκή πράξη. Κατά την
επανένωση της Γερμανίας, το 1990, η Ανατολική Γερμανία εισήλθε στην ΕΕ ως τμήμα
της διευρυμένης Γερμανίας. Καθώς πλέον η διεύρυνση προς την Ανατολική Ευρώπη
ήταν στην ημερήσια διάταξη, αποφασίστηκαν από κοινού τα κριτήρια της Κοπεγχάγης
για είσοδο νέων μελών στην ΕΕ. Η Ευρωπαϊκή Ένωση καθιερώθηκε και επίσημα όταν
άρχισε να ισχύει η Συνθήκη του Μάαστριχτ την 1η_Νοεμβρίου_1993. Το 1995 η
Αυστρία, η Σουηδία και η Φινλανδία εισήλθαν στην πρόσφατα καθιερωμένη Ένωση. Η
επόμενη συνθήκη υπογράφηκε στο Άμστερνταμ το 1997. Το 1999 το ευρώ αντικατέστησε
τα εθνικά νομίσματα σε 11 κράτη μέλη, την λεγόμενη ευρωζώνη. Το 2001 προσχώρησε
σε αυτήν και η Ελλάδα. Το 2004 δέκα νέες χώρες (οκτώ εκ των οποίων ήταν στο
παρελθόν κομμουνιστικές χώρες) προσχώρησαν στην ΕΕ. Στα τέλη του 2004 ένα
Ευρωπαϊκό Σύνταγμα υπογράφηκε στη Ρώμη, αν και δεν επικυρώθηκε ποτέ πλήρως,
ύστερα από την απόρριψη των Γάλλων και των Ολλανδών ψηφοφόρων σε δημοψηφίσματα.
Το 2007 συμφωνήθηκε να τροποποιηθούν κάποια τμήματα του Συντάγματος έτσι, ώστε η
νέα Μεταρρυθμιστική Συνθήκη να μην αντικαταστήσει όλες τις υπάρχουσες συνθήκες.
Επιπλέον, το 2007, η Ρουμανία και η Βουλγαρία προσχώρησαν στην ΕΕ και το ευρώ
υιοθετήθηκε και από την Σλοβενία. Το 2008 το ευρώ υιοθέτησαν και οι Κύπρος και
Μάλτα. 

Στις 23 και 24 Μαΐου οι προεδρικές εκλογές στην Αίγυπτο 2012-03-01 Η Αίγυπτος
ανακοίνωσε ότι «οι πρώτες προεδρικές εκλογές στη χώρα μετά την απομάκρυνση του
Χόσνι Μουμπάρακ θα πραγματοποιηθούν στις 23 και 24 Μαΐου». Ο Επικεφαλής της
Επιτροπής Εκλογών της Αιγύπτου, Φαρούκ Σουλτάν, δήλωσε ότι «αν κανένας απ' τους
υποψηφίους δεν καταφέρει να συγκεντρώσει το 50% της ψήφου, δεύτερος γύρος των
προεδρικών εκλογών θα πραγματοποιηθεί στις 16 και 17 Ιουνίου. Τα τελικά
αποτελέσματα θα ανακοινωθούν στις 21 Ιουνίου». Η στρατιωτική ηγεσία της Αιγύπτου
που ανέλαβε την διοίκηση της χώρας από τον Χόσνι Μουμπάρακ είχε υποσχεθεί ότι
«θα παραδώσει την εξουσία σε μια εκλεγμένη πολιτική κυβέρνηση μέχρι τα τέλη
Ιουνίου. Η προεκλογική εκστρατεία των προεδρικών υποψηφίων θα αρχίσει στις 30
Απριλίου». 

Κύριε Πρόεδρε, στο πλαίσιο της προπαρασκευαστικής συζήτησης για την εκλογή του
Προέδρου του Κοινοβουλίου, μου δόθηκε η ευκαιρία να διατυπώσω τις προσδοκίες που
είχα από τον νέο Πρόεδρο. Με βάση την ομόφωνη διαπίστωση ότι αυξάνεται συνεχώς η
αποξένωση των πολιτών από τα ευρωπαϊκά θεσμικά όργανα, δήλωσα ότι πρωταρχική
προτεραιότητα του νέου Προέδρου θα πρέπει να είναι η αποκατάσταση της
εμπιστοσύνης των ευρωπαίων πολιτών. Με χαρά διαπιστώνω ότι ο στόχος αυτός
αποτελεί τη βάση ολόκληρου του προγράμματός σας. Οφείλουμε, είπατε, να
κερδίσουμε την εμπιστοσύνη των πολιτών. Συμφωνούμε απολύτως μαζί σας. Τι πρέπει
να κάνουμε στην πράξη προκειμένου να επιτύχουμε τον στόχο αυτόν; Προσωπικά,
διατύπωσα τρεις ιδέες, εκ των οποίων οι δύο νομίζω ότι συμφωνούν εν μέρει με τα
σχέδιά σας. Όσο για την τρίτη, τολμώ να πω με έπαρση ότι θα μπορούσε να καλύψει
ενδεχόμενα κενά. Η πρώτη ιδέα αφορά τη συμμετοχή των πολιτών στη συζήτηση για το
μέλλον της Ευρώπης. Πρότεινα να ξεκινήσει ο Πρόεδρός μας, παράλληλα με τις
εργασίες της Συνέλευσης και σε συνεργασία με τα εθνικά κοινοβούλια, εκστρατεία
με θέμα "Ας μιλήσουμε ανοιχτά". Θα είναι ενδεχομένως μια ιδιαίτερα πρωτότυπη
εμπειρία για το Σώμα μας, καθώς θα πρέπει να επιτρέψουμε τη διατύπωση και τη
συζήτηση κάθε δυνατής ιδέας, όπως είπατε και εσείς, να ακούσουμε τις προσδοκίες
που έχουν οι πολίτες από την Ευρώπη και να προσπαθήσουμε να συνδέσουμε τη
Συνέλευση με τις ευρύτατες αυτές συζητήσεις. Κατόπιν, ο καθένας θα πρέπει να
αναλάβει τις ευθύνες του. Επιθυμία μας είναι η Συνέλευση να ταρακουνήσει τη
Διακυβερνητική Διάσκεψη· ας επιτρέψουμε λοιπόν στους πολίτες να ταρακουνήσουν τη
Συνέλευση! Η δεύτερη ιδέα μου ήταν η εξής: να αναλάβει ο Πρόεδρός μας την
πρωτοβουλία, από κοινού με τους βουλευτές του Σώματος αυτού, να οργανώσει στο
Κοινοβούλιο συναντήσεις με ομάδες πολιτών από διαφορετικές ευρωπαϊκές χώρες
προκειμένου να συζητηθούν παραπλήσια θέματα τα οποία μπορούμε ενδεχομένως να
στηρίξουμε. Ανέφερα μάλιστα τρία παραδείγματα. Πρώτο παράδειγμα: να οργανώσουμε
συναντήσεις νέων για θέματα που τους αφορούν άμεσα, όπως οι υποτροφίες τύπου
Erasmus ή η πλήρης αμοιβαία αναγνώριση των διπλωμάτων, όπως και για πιο γενικά,
πιο "πολιτισμικά" θέματα, όπως τα θέματα που εξετάσθηκαν πρόσφατα στο Porto
Alegre υπό τον γοητευτικό τίτλο "Είναι εφικτός ένας άλλος κόσμος". Αλλο
παράδειγμα: να οργανώσουμε συναντήσεις γυναικών από όλη την Ευρώπη με θέμα την
πλήρη εφαρμογή των διατάξεων των Συνθηκών που αναφέρονται στην ισότητα των δύο
φύλων. Τελευταίο παράδειγμα, που προσεγγίζει την πρότασή σας, κύριε Πρόεδρε: να
οργανώσουμε συναντήσεις μελών της κοινωνίας των πολιτών από τις υποψήφιες χώρες
και από τα κράτη μέλη προκειμένου να εξετάσουμε, από κοινού, τα αρνητικά και τα
θετικά σημεία του πραγματικά ιστορικού αυτού σχεδίου και να μεγιστοποιήσουμε τις
πιθανότητες επιτυχούς υλοποίησής του. Η πρότασή σας περί παρουσίας παρατηρητών
από τις υποψήφιες χώρες κινείται προς την ίδια κατεύθυνση· για τούτο,
υποστηρίζουμε πλήρως την ιδέα σας. Η τρίτη ιδέα που διατύπωσα πριν από δύο μήνες
είναι η μόνη η οποία πολύ φοβούμαι δεν έχει κανένα κοινό σημείο με τα όσα
αναφέρατε στην ομιλία σας σήμερα το πρωί: η ιδέα να ασκήσουμε πίεση στην
Επιτροπή και στο Συμβούλιο για τη σύσταση ορισμένων συμβολικών νομοθετικών
κειμένων που θα δείχνουν με σαφήνεια στους πολίτες την κατεύθυνση την οποία
επιθυμούμε να ακολουθήσει στο μέλλον η Ευρώπη. Καθώς διανύουμε μια περίοδο
μαζικών αναδιαρθρώσεων των επιχειρήσεων, αναφέρομαι κυρίως σε οδηγίες όπως η
οδηγία για την ενημέρωση και διαβούλευση των εργαζομένων, η οδηγία για τα
ευρωπαϊκά συμβούλια εργαζομένων, ή ακόμη η οδηγία πλαίσιο για τις υπηρεσίες
γενικού συμφέροντος, εν αναμονή της ενδεχόμενης, και κατά τη γνώμη μου
επιθυμητής, αναθεώρησης των Συνθηκών στο ουσιαστικής σημασίας αυτό θέμα. Αυτές
ήταν πριν από την εκλογή σας, αυτές θα είναι και κατά τη θητεία σας η γενική
κατεύθυνση που υποστηρίζει η Ομάδα μου και οι συγκεκριμένες προτάσεις που
διατυπώνει για την υλοποίηση των επιμέρους στόχων. Στο πνεύμα αυτό, έχουμε κάθε
καλή διάθεση να συνεισφέρουμε, από κοινού με εσάς, ώστε το Κοινοβούλιο να
καταστεί ουσιαστικό σημείο αναφοράς για εκατομμύρια Ευρωπαίους και Ευρωπαίες. 

Η Ινδία μποϊκοτάρει τον ευρωπαϊκό φόρο καυσαερίων 2012-03-24 Η Ινδία δηλώνει
έτοιμη να μποϊκοτάρει τον λεγόμενο «πράσινο φόρο» της Ευρωπαϊκής Ένωσης, όπως το
έκαναν ήδη οι ΗΠΑ και η Κίνα. Ο νόμος αυτός τέθηκε θεωρητικά σε ισχύ στη 1
Ιανουαρίου 2012, ωστόσο θα ισχύσει και στην πράξη το 2013. Σύμφωνα με τους
αξιωματούχους της Ευρωπαϊκής Ένωσης, «ο νόμος λέει ότι κάθε εταιρεία πρέπει να
υποβάλλει στοιχεία για τα ποσοστά εκπομπής καυσαερίων. Στόχος του νόμου είναι να
προσφέρει, μέχρι το 2020, ένα πιο καθαρό περιβάλλον στις χώρες-μέλη». Ωστόσο,
αρκετές χώρες όπως η Κίνα, η Ρωσία, οι ΗΠΑ και τώρα η Ινδία τάσσονται κατά του
νόμου, ενώ μερικές απείλησαν την Ευρωπαϊκή Ένωση ότι «θα προσφύγουν στον
Παγκόσμιο Οργανισμό Εμπορίου κατά της απόφασης αυτής». 

Κύριε Πρόεδρε, καταρχάς ευχαριστώ την κ. Επίτροπο Wallstrφm και τον κ. Chris
Davies για το σπουδαίο έργο που επιτέλεσαν στη συγκεκριμένη υπόθεση. Βρισκόμαστε
πράγματι σε μια ιδιαίτερη κατάσταση όσον αφορά το όζον. Ψηλά στην ατμόσφαιρα το
στρώμα όζοντος είναι υπερβολικά λεπτό, γεγονός που προκαλεί προβλήματα, κυρίως
υγείας, ενώ εδώ κάτω στην επιφάνεια της γης οι συγκεντρώσεις όζοντος είναι
αντιθέτως υπερβολικά υψηλές. Ωστόσο, θεωρώ ότι μέσα από τις διαπραγματεύσεις
συνδιαλλαγής πετύχαμε ένα καλό αποτέλεσμα και εν πάση περιπτώσει ένα καλύτερο
αποτέλεσμα από αυτό που πολλοί από εμάς τολμούσαμε να ελπίζουμε όταν ακούγαμε
ορισμένες από τις αρνητικές θέσεις των κρατών μελών όσον αφορά την επίλυση του
προβλήματος της ποιότητας της ατμόσφαιρας στην οποία αναφερόμαστε. Με την οδηγία
για τα εθνικά ανώτατα όρια εκπομπών, της οποίας εισηγήτρια είναι η κ. Riita
Myller που κάθεται δίπλα μου, η παρούσα οδηγία συμβάλλει σε σημαντικό βαθμό στην
εξασφάλιση χαμηλότερης συγκέντρωσης όζοντος στην Ευρώπη, ειδικά δε στις μεγάλες
πόλεις της ηπείρου μας. Πιστεύω ότι είναι καλό που για αφετηρία χρησιμοποιήσαμε
τις εκτιμήσεις της ΠΟΥ για τους υπάρχοντες κινδύνους για τη δημόσια υγεία και το
περιβάλλον. Καθορίσαμε ορισμένους επιμέρους στόχους, ορισμένες τιμές στόχους για
το έτος 2010, τις οποίες πρέπει να σεβαστούμε. Φυσικά δεν μπορεί παρά να μας
βάλει σε σκέψεις ότι εδώ και πολλά χρόνια αναγκαζόμαστε να παραδεχτούμε ότι
λειτουργούμε παραβιάζοντας ως ένα βαθμό τα όρια που θέτει η ΠΟΥ για ορισμένες
μέρες ετησίως. Ως εκ τούτου βρίσκω θετικό το ότι ψηφίσαμε ότι χρειάζεται να
υπάρχουν πιο μακρόπνοοι στόχοι, με τους οποίους θα γίνονται σεβαστές οι τιμές
στόχοι της ΠΟΥ. Δεν κατέστη εφικτό να είναι τόσο επακριβείς όσο επιθυμούσαμε ως
Κοινοβούλιο, ενώ ως έτος αναφοράς καθορίστηκε το 2020. Ήμασταν πολλοί αυτοί που
θα προτιμούσαν το 2020 να είναι ένας πιο σταθερός τελικός στόχος για την
εκπλήρωση των συστάσεων της ΠΟΥ. Πιστεύω επίσης ότι είναι καλό που τα κράτη μέλη
δεν θα υποχρεωθούν απλώς να επεξεργαστούν συγκεκριμένα προγράμματα για την
επίτευξη των στόχων αλλά ότι θα αναλάβουν επίσης την υποχρέωση να ενημερώνουν
τους πολίτες για τα προγράμματα που υλοποιούνται και για τα αποτελέσματα που θα
επιτευχθούν - τόσο τα θετικά όσο και τα αρνητικά αποτελέσματα, όπως άλλωστε ότι
θα υπάρχουν πλέον κανόνες για το πότε θα πρέπει να προειδοποιούνται οι πολίτες
ότι η υπερβολική συγκέντρωση όζοντος έχει πλέον καταστεί προβληματική. Θα
γίνεται ενημέρωση των πολιτών γενικά αλλά και των πολιτών που ανήκουν σε ομάδες
που είναι ιδιαίτερα ευαίσθητες όσον αφορά τα προβλήματα που προκαλούνται από
αυτά τα αίτια. Τέλος θα ήθελα να πω ότι κατά τη γνώμη μου είναι επίσης καλό ότι
συμμετέχουν και οι υποψήφιες χώρες ώστε να λάβουν μέρος από τα αρχικά στάδια.
Μπορούμε δε να προσδοκούμε ότι η οδηγία θα τεθεί σε ισχύ πριν από την ένταξη των
πρώτων υποψήφιων χωρών στην Ένωση, ούτως ώστε και εκείνες τη στιγμή της
προσχώρησής τους να είναι σε θέση να πληρούν τις υποχρεώσεις που επιβάλλονται με
την παρούσα οδηγία. Ελπίζω ότι με την παρούσα οδηγία θα προλάβουμε και θα
μειώσουμε τις επιβλαβείς επιπτώσεις της υψηλής συγκέντρωσης όζοντος στην υγεία
των ανθρώπων και στην ανάπτυξη της χλωρίδας και ότι η σημερινή μέρα θα
αποτελέσει ορόσημο για τη μελλοντική ποιότητα της ατμόσφαιρας στην Ευρώπη. 

Η Άρσεναλ νίκησε την Μίλαν με σκορ 3:0 2012-03-07 Χθες, η Άρσεναλ νίκησε την
Μίλαν με σκορ 3:0, κατά τη διάρκεια του επαναληπτικού αγώνα στη φάση των 16 του
Τσάμπιονς Λιγκ 2011-2012. Ο πρώτος αγώνας έληξε με σκορ 4:0 υπέρ της Μίλαν. Η
Άρσεναλ κατάφερε να σκοράρει το πρώτο της τέρμα μόλις στο έβδομο λεπτό, χάρη σε
κεφαλιά του Κασιλνί. Είκοσι λεπτά αργότερα, ο Ροζίτσκι πέτυχε το δεύτερο γκολ
ενώ δύο λεπτά πριν τη λήξη του ημιχρόνου ο Φαν Πέρσι τριπλασίασε την υπεροχή της
Άρσεναλ χάρη σε πέναλτι. Αν και ηττήθηκε, η Μίλαν πήρε την πρόκριση για την
επόμενη φάση του Τσάμπιονς Λιγκ. Παράλληλα, η Μπενφίκα νίκησε την Ζενίτ Αγίας
Πετρούπολης με σκορ 2:0 και προκρίθηκε στην επόμενη φάση. 

. (ES) Ευχαριστώ, κύριε Πρόεδρε, κυρίες και κύριοι βουλευτές, το Ευρωπαϊκό
Κοινοβούλιο που έλαβε την πρωτοβουλία να καταρτίσει μια έκθεση σχετικά με τις
επιπτώσεις των μεταφορών στην υγεία. Είναι ένα επίπονο έργο αυτό στο οποίο
επιδόθηκε η κ. Lucas και θέλω να τη συγχαρώ για την εργασία της. Η Λευκή Βίβλος
για την ευρωπαϊκή πολιτική μεταφορών με ορίζοντα το έτος 2010 τοποθετεί ακριβώς
τον πολίτη, τον χρήστη, στο κέντρο των πολιτικών μας. Ένας από τους στόχους που
θέτουμε είναι, απλώς, να μειώσουμε στο μισό τον αριθμό των θανατηφόρων
δυστυχημάτων στους αυτοκινητοδρόμους μας μέχρι το 2010· από τα σημερινά 40.000
άτομα, εκείνο το έτος τα θύματα να είναι λιγότερα από 20.000. Θα ήθελα να
υπενθυμίσω ορισμένα από τα τελευταία μέτρα που έχουμε παρουσιάσει για τη
βελτίωση αυτής της ασφάλειας, όπως για παράδειγμα την οδηγία που εγκρίθηκε
πρόσφατα σχετικά με τα ωράρια εργασίας για τις οδικές μεταφορές, η οποία θα έχει
σαφείς συνέπειες για την ασφάλεια. Επιπλέον, η Επιτροπή έχει παρουσιάσει στο
Κοινοβούλιο διάφορα συγκεκριμένα μέτρα - ορισμένα θα τα δείτε σύντομα - που όλα
συντείνουν στην επίτευξη του ίδιου στόχου: την τροποποίηση του κανονισμού για
τους χρόνους οδήγησης και ανάπαυσης, την εισαγωγή διατάξεων περιορισμού της
ταχύτητας στα μικρά φορτηγά, την υποχρεωτική χρήση της ζώνης ασφαλείας σε όλα τα
οχήματα - συγκεκριμένα και στα λεωφορεία - ή την καθιέρωση του ψηφιακού
ταχογράφου. Το δεύτερο στοιχείο είναι η κυκλοφοριακή ρύπανση. Όσον αφορά τις
ρυπογόνους εκπομπές των οχημάτων και το επίπεδο του θορύβου τους, είμαστε
υποχρεωμένοι να αναγνωρίσουμε ότι έχει συντελεσθεί αξιοσημείωτη πρόοδος. Σε
διάστημα μερικών ετών οι ευρωπαϊκοί κανόνες επέτρεψαν τη σημαντική μείωση αυτών
των ρυπάνσεων που οφείλονται στην οδική κυκλοφορία· ωστόσο, η κατάσταση μπορεί
να βελτιωθεί ακόμη. Η Επιτροπή ξεκίνησε, μέσω του έκτου προγράμματος δράσης για
το περιβάλλον, μία φιλόδοξη στρατηγική για την καταπολέμηση της ρύπανσης της
ατμόσφαιρας και των αρνητικών συνεπειών της· πρόκειται για το πρόγραμμα CAFE
(Clean air for Europe) για την ποιότητα του αέρα. Μεταξύ των πρωτοβουλιών που
είναι απαραίτητο να αναληφθούν για το μέλλον, θα ήθελα να αναφέρω δύο που είναι
ίσως οι σπουδαιότερες: η πρώτη, μεγάλης σημασίας κατά τη γνώμη μου, είναι η
αντικατάσταση, μέχρι το 2020, του 20% των κλασικών καυσίμων με καθαρότερα
εναλλακτικά καύσιμα, είτε βιολογικά καύσιμα είτε ακόμη και υδρογόνο, θέτοντας ως
ενδιάμεσο σταθμό όσον αφορά τη χρήση των βιολογικών καυσίμων το 2010, με τον
φιλόδοξο στόχο να αποτελούν τότε τα βιολογικά καύσιμα το 5,75% του συνόλου των
καυσίμων που χρησιμοποιούνται στην Ένωση. Η δεύτερη πρωτοβουλία έχει σκοπό τη
στήριξη των ευρωπαϊκών πόλεων που προωθούν μια φιλόδοξη στρατηγική βιώσιμης
κινητικότητας· πρόκειται για το πρόγραμμα Civitas, στο οποίο χορηγούνται 50
εκατομμύρια ευρώ, για τη στήριξη αυτών των πρωτοπόρων πόλεων στην επιδίωξη του
περιορισμού της χρήσης του αυτοκινήτου υπέρ της μεγαλύτερης χρήσης των δημόσιων
συγκοινωνιών, για να μην μιλήσουμε για παράλληλες πρωτοβουλίες που αποσκοπούν
στην προώθηση της χρήσης της ποδηλασίας ή ακόμη και των μετακινήσεων με τα
πόδια. Η εξέταση των επιπτώσεων στην υγεία είναι ένα στοιχείο που θεωρώ πολύ
σημαντικό. Η Επιτροπή έχει κάνει ήδη βήματα προς την ανάπτυξη μεθοδολογιών
αξιολόγησης του αντικτύπου στην υγεία και της εφαρμογής τους στο κοινοτικό
πλαίσιο. Δεδομένης της ανάγκης να προχωρήσουμε στην τελειοποίηση των μεθόδων και
στην υλοποίηση πειραματικών προγραμμάτων, θα διατεθούν χρηματοδοτικά μέσα από το
νέο πρόγραμμα πλαίσιο για την υγεία, για την ανάπτυξη και τη δοκιμή των
μεθοδολογιών αξιολόγησης των επιπτώσεων στην υγεία. Το πρόγραμμα τελεί επί του
παρόντος υπό συζήτηση στο Ευρωπαϊκό Κοινοβούλιο και στο Συμβούλιο - στο
Ευρωπαϊκό Κοινοβούλιο εισηγητής είναι συγκεκριμένα ο κ. Τρακατέλλης - και
ελπίζουμε να τεθεί σε ισχύ στο εγγύς μέλλον. Κύριε Πρόεδρε, κυρίες και κύριοι
βουλευτές, προσπάθησα να σκιαγραφήσω μέσω συγκεκριμένων παραδειγμάτων με ποιον
τρόπο λαμβάνουμε υπόψη τις πτυχές της υγείας στην πολιτική μας για τις
μεταφορές, χωρίς να θέλω σε καμία περίπτωση να είμαι εξαντλητική · για
παράδειγμα, δεν αναφέρθηκαν ακόμη όλα αυτά που κάνει η Επιτροπή σε σχέση με τις
αεροπορικές μεταφορές και την υγεία, όπου, μεταξύ άλλων, εκτός από την
πρωτοβουλία που απευθύνεται στις αεροπορικές εταιρείες, εργαζόμαστε και με τις
ίδιες τις εταιρείες, ακριβώς για να εγγυηθούμε την υγεία των χρηστών. Όλα αυτά
εντός των ορίων των αρμοδιοτήτων μας, των πόρων μας, και λαμβάνοντας υπόψη την
αρχή της επικουρικότητας. Η Επιτροπή παραμένει ανοιχτή σε οποιαδήποτε σύσταση
διατυπωθεί ενδεχομένως από το κοινοβουλευτικό Σώμα. 

Γιάννης Στουρνάρας: Θα πρέπει να επιστρέψουν στην Ελλάδα οι καταθέσεις των
Ελλήνων σε ξένες τράπεζες. Όσοι έβγαλαν τα χρήματά τους στο εξωτερικό θα πρέπει
να τα επιστρέψουν στις ελληνικές τράπεζες, τονίζει σε συνέντευξή του σε
κυριακάτικη εφημερίδα ο Υπουργός Οικονομικών της Ελλάδας, Γιάννης Στουρνάρας,
ξεκαθαρίζοντας μάλιστα πως δεν πρέπει να περιμένουν αμνήστευση των πράξεών τους.
Ο Γιάννης Στουρνάρας αναφέρει ότι "τώρα που οι συνθήκες έχουν ομαλοποιηθεί θα
πρέπει όσοι απέσυραν τις καταθέσεις τους από τις ελληνικές τράπεζες να τις
επιστρέψουν" και σημειώνει ότι "αυτό δεν θα είναι μόνο προς όφελος του εθνικού
συμφέροντος, αλλά θα ωφελήσει και τους ίδιους", ενώ επισημαίνει ότι "από το 2013
θα υπάρχει περιουσιολόγιο για όλους". Ο Υπουργός Οικονομικών αποκλείει πάντως
οποιαδήποτε μορφή φορολογικής αμνηστίας για να εξασφαλιστεί ο επαναπατρισμός των
κεφαλαίων που διοχετεύθηκαν στο εξωτερικό. Κατά τα άλλα, ο Γιάννης Στουρνάρας
υπογραμμίζει ότι "οι παράγοντες που θα καθορίσουν την πορεία του 2013 είναι η
αποφασιστικότητα του Πρωθυπουργού και των άλλων δύο πολιτικών αρχηγών και η
επίσπευση όλων των απαραίτητων αλλαγών στο κράτος και στην οικονομία". 

Στην Απολλωνία της Σίφνου. Η Απολλωνία ή Σταυρί βρίσκεται στο κέντρο της Σίφνου,
σε απόσταση 6 χιλιομέτρων από το λιμάνι Καμάρες και είναι πρωτεύουσα του νησιού
από το 1836. Είναι χτισμένη αμφιθεατρικά πάνω σε τρεις λόφους στους οποίους
αναπτύσσονται οι κεντρικοί οικισμοί. Το όνομα Απολλωνία, είναι αρχαίο
ουσιαστικοποιημένο επίθετο που σημαίνει πόλη αφιερωμένη στον Απόλλωνα ενώ το
όνομα Σταυρί οφείλεται πιθανόν στην παλιά εκκλησία του Τιμίου Σταυρού, ή στο
σταυρόσχημο σχήμα των σπιτιών του οικισμού. Η Απολλωνία χαρακτηρίζεται για την
παραδοσιακή κυκλαδίτικη αρχιτεκτονική, τα πλακόστρωτα δρομάκια, τις
λουλουδιασμένες αυλές και τις πανέμορφες εκκλησιές. Η Παναγία Ουρανοφόρα με το
επιχρυσωμένο τέμπλο και τις πανέμορφες εικόνες, ο Άγιος Σώζων με το ξυλόγλυπτο
τέμπλο, ο Σταυρός, ο οποίος πιθανολογείται ότι χτίστηκε στον αρχαίο ναό του
Απόλλωνα είναι μερικές αξιόλογες εκκλησίες του οικισμού. Στην κεντρική πλατεία
της Απολλωνίας, την πλατεία Ηρώου, μπορεί να δει κάποιος το μουσείο Λαϊκής
Τέχνης, όπου εκτίθενται αντικείμενα από την παραδοσιακή ζωή του νησιού και τα
παλιά σχολεία του Αγίου Αρτεμίου. Σε απόσταση 1,5 χιλιομέτρου από τον οικισμό
βρίσκεται το μοναστήρι του Αγίου Ιωάννου του Θεολόγου του Μουγκού χτισμένο τον
15ο αιώνα περίπου, όπου υπηρέτησε ως εφημέριος ο λόγιος ιερομόναχος Παρθένιος
Χαιρέτης, διδάσκαλος κωδικογράφων. Στα όμορφα ταβερνάκια της Απολλωνίας το
περιβάλλον είναι ιδανικό για να απολαύσει ο επισκέπτης παραδοσιακά σιφνέικα
φαγητά. 
