Κύριε Πρόεδρε, το ζήτημα του ευρωπαϊκού εντάλματος σύλληψης είναι πραγματικά
πολύ περίεργο, όχι μόνο διότι παραμένουν ασαφή σημαντικά θέματα, αλλά και διότι
το Κοινοβούλιο δεν τολμά να επιβάλει τις θέσεις επί των οποίων συμφωνεί. Να σας
δώσω καταρχάς ένα τυχαίο παράδειγμα αυτής της ασάφειας: σωστά περιόρισε το
Συμβούλιο την πρόταση της Επιτροπής, σύμφωνα με την οποία ένα κράτος μέλος
μπορεί να αρνηθεί την παράδοση ενός ατόμου εφόσον το άτομο αυτό δεν διέπραξε
αξιόποινη πράξη σύμφωνα με την νομοθεσία του εν λόγω κράτους. Αυτό είναι σωστό.
Έτσι, ένας ολλανδός γιατρός ο οποίος πραγματοποίησε έκτρωση σε μία Ιρλανδή δεν
χρειάζεται να παραδοθεί στην Ιρλανδία. Μπορεί όμως αυτός ο γιατρός να πάει
κάποτε για διακοπές στην Ιρλανδία ή σε ένα οποιοδήποτε άλλο κράτος μέλος της ΕΕ,
εφόσον η Ιρλανδία ζητήσει την παράδοσή του για φόνο; Το ζήτημα αυτό παραμένει
ασαφές και η ασάφεια στο ποινικό δίκαιο είναι εις βάρος της νομικής ασφάλειας.
Και ένα σχόλιο σχετικά με το θάρρος του Κοινοβουλίου. Ο κ. Watson, ανέφερε μετά
την έκθεση Di Lello ήδη ότι, παραθέτω: "τα κράτη μέλη οφείλουν να συμφωνήσουν
σχετικά με κοινές ελάχιστες προδιαγραφές για διάφορες πτυχές της δικονομίας,
προκειμένου να εξασφαλίσουν κοινό επίπεδο προστασίας των θεμελιωδών δικαιωμάτων
στο σύνολο της ΕΕ". Τώρα με το ευρωπαϊκό ένταλμα σύλληψης υπάρχει η ανάγκη αυτή
και διαθέτουμε ένα όπλο προκειμένου να εξασφαλίσουμε αυτή την προστασία των
πολιτών μας στο σύνολο της Ευρωπαϊκής Ένωσης. Οφείλουμε να αξιοποιήσουμε το όπλο
αυτό. Δεν θα πρέπει να φοβάστε. Εφόσον το Συμβούλιο ακολουθήσει τόσο
αποφασιστική και δυναμική στάση υπέρ της εξασφάλισης των δικαιωμάτων των πολιτών
όπως κάνει και για τη λήψη κατασταλτικών μέτρων, τότε δεν θα καθυστερήσει το
ευρωπαϊκό ένταλμα σύλληψης, και μάλιστα όχι τώρα που η Επιτροπή υπέβαλε μία
πρώτη εκδοχή των ελαχίστων προδιαγραφών, δείχνοντας έτσι ότι αυτές είναι τόσο
αναγκαίες όσο και δυνατές. Όσον αφορά τον ορισμό της τρομοκρατίας: η Ομάδα μου
θεωρεί σημαντικές διάφορες εγγυήσεις που περιλαμβάνονται στις αιτιολογικές
σκέψεις και στη δήλωση του Συμβουλίου της 6ης_Δεκεμβρίου, όπως για παράδειγμα,
και παραθέτω πάλι, ότι τίποτα σε αυτή την απόφαση πλαίσιο "δεν θα πρέπει να
ερμηνευθεί ως ότι επιτρέπεται να καταγγέλλονται για τρομοκρατικές ενέργειες
άτομα τα οποία ασκούν το θεμελιώδες δικαίωμα της ελεύθερης έκφρασης γνώμης,
ακόμη και εάν πραγματοποιούν παραβάσεις κατά την άσκηση του δικαιώματος αυτού".
Όμως κλονίστηκαν σημαντικά όλες οι καλές προθέσεις για την αποδοχή αυτού του
κειμένου εξαιτίας του γεγονότος ότι αυτές οι εγγυήσεις δεν παρέχονται στην
απόφαση του Συμβουλίου της 27ης_Δεκεμβρίου. Η ουσία του ορισμού στο κείμενο αυτό
είναι μεν η ίδια, όμως οι εγγυήσεις εξαφανίστηκαν. Ούτε καν γίνεται αναφορά σε
αυτές. Η τροπολογία που υποβάλαμε στο ψήφισμα προσπαθεί να καλύψει αυτό το κενό
και, καθώς το μέλλον μόνο θα δείξει εάν δυσπιστώ ανώφελα ή εάν έχω δίκιο να
είμαι προσεκτικός, καλώ τις άλλες πολιτικές ομάδες να δώσουν αυτή την εγγύηση
στην Ομάδα μου. 

Στην πόλη της Ηγουμενίτσας. Η πρωτεύουσα του νομού Θεσπρωτίας και ταυτόχρονα το
σημαντικότερο λιμάνι επικοινωνίας της Ελλάδας με τη δυτική Ευρώπη, είναι μια
πόλη με 8.700 περίπου κατοίκους. Η Ηγουμενίτσα βρίσκεται στο βόρειο τμήμα του
νομού, αποτελεί το εμπορικό και διοικητικό του κέντρο. Από εδώ εξυπηρετείται
ακτοπλοϊκώς σημαντικός αριθμός τουριστών με κατεύθυνση τα Ιόνια νησιά αλλά και
άλλες χώρες καθώς το λιμάνι της Ηγουμενίτσας συνδέεται με πολλά λιμάνια της
Ιταλίας και της Αλβανίας. Η πόλη, από την απελευθέρωση της από τον τουρκικό ζυγό
το 1913 μέχρι την ανακήρυξή της σε πρωτεύουσα του νομού, το 1936, αποτελούσε ένα
μικρό παραθαλάσσιο χωριό με πεντακόσιους περίπου κατοίκους. Το 1944 καταστράφηκε
από τους Γερμανούς και στη συνέχεια ανοικοδομήθηκε σε νέο σχέδιο με προδιαγραφές
σύγχρονης πόλης. Σήμερα αξίζει να επισκεφτεί κάποιος το δασύλλιο όπου βρίσκονται
τα ερείπια του τουρκικού κάστρου, που κατέστρεψε το 1685 ο Ενετός Μοροζίνι για
να μεταφέρει εξοπλισμό στο φρούριο της Κέρκυρας. Οι παραλίες του Ιονίου Πελάγους
Δρέπανος, Μακρύγιαλος και Πλαταριά είναι ιδανικές για κολύμπι. Έχοντας ως
ορμητήριο την Ηγουμενίτσα μπορεί ο επισκέπτης να πραγματοποιήσει εκδρομές προς
τα κοντινά παραλιακά χωριά Πλαταριά, Σύβοτα, Πέρδικα. Ενδεικτικές χιλιομετρικές
αποστάσεις: Αθήνα - Ηγουμενίτσα: 480 χλμ. Θεσσαλονίκη - Ηγουμενίτσα: 470 χλμ.
Ιωάννινα - Ηγουμενίτσα: 93 χλμ. Βόλος - Ηγουμενίτσα: 363 χλμ. Κόρινθος -
Ηγουμενίτσα: 405 χλμ. Πάργα - Ηγουμενίτσα: 

Στην πόλη της Καβάλας. Η Καβάλα, πρωτεύουσα του ομώνυμου νομού, είναι χτισμένη
αμφιθεατρικά στους πρόποδες του όρους Σύμβολο. Κατοικήθηκε από τα προϊστορικά
χρόνια, οπότε και πήρε το όνομα Νεάπολη. Το 49 μ.Χ. ο Απόστολος Παύλος ίδρυσε
εδώ την πρώτη εκκλησία του Χριστού στην Ευρώπη γι' αυτό και αργότερα, τον 5ο
αιώνα, η πόλη ονομάστηκε Χριστούπολη. Το 1380 η πόλη κατελήφθη από τους Τούρκους
και μετονομάστηκε σε Καβάλα. Παράλληλα τον 16ο αιώνα ξεκινά η ανάπτυξή της, η
οποία και συνεχίστηκε σε γρηγορότερους ρυθμούς μετά την απελευθέρωσή της, το
1913. Ο αρμονικός συνδυασμός παρελθόντος και παρόντος είναι το κύριο
χαρακτηριστικό της Καβάλας. Ένας περίπατος στους δρόμους και τα σοκάκια της
Παλιάς και Νέας Πόλης δίνει την ευκαιρία στον επισκέπτη να θαυμάσει μερικές
εικόνες από το παρελθόν της πόλης. Το Φρούριο με τις παλιές φυλακές και
πολεμίστρες και τη μαγευτική θέα, το Ιμαρέτ, ένα ισλαμικό κτίριο κτισμένο το
1817 που λειτουργεί πλέον ως καφενείο, το σπίτι του Μεχμέτ Αλή, ιδρυτή της
τελευταίας αιγυπτιακής δυναστείας, ο Φάρος, οι Καμάρες, χτισμένες πάνω στα
ερείπια του "μακρού τείχους" που είχε χτίσει ο αυτοκράτορας Ανδρόνικος Β'
Παλαιολόγος, το Δημαρχείο κτίριο του 1900, η Μονή Λαζαριστών και η Καπναποθήκη
είναι μερικά μόνο από τα σημαντικά μνημεία της Καβάλας. Επιπλέον εδώ λειτουργούν
αρχαιολογικό μουσείο, το οποίο μεταξύ άλλων φιλοξενεί ευρήματα από τα
προϊστορικά χρόνια και λαογραφικό μουσείο με όμορφες φορεσιές, κοσμήματα και
εργόχειρα. Ενδεικτικές χιλιομετρικές αποστάσεις: Αθήνα - Καβάλα: 694 χλμ.
Θεσσαλονίκη - Καβάλα: 188 χλμ. Πάτρα - Καβάλα: 684 χλμ. Βόλος - Καβάλα: 405 χλμ.

«Παγκόσμια απειλή» η εκτόξευση πυραύλου από τη Βόρεια Κορέα Κι ενώ τα μάτια του
κόσμου ήταν στραμμένα στον Αμερικανό πρόεδρο Μπαράκ Ομπάμα, ο οποίος από τη
Σύνοδο Ε.Ε. - ΗΠΑ στην Πράγα μίλησε για έναν κόσμο χωρίς πυρηνικά, η Βόρειος
Κορέα κατάφερε να αποσπάσει την προσοχή και αψηφώντας τις διεθνείς αντιδράσεις
προχώρησε χθες στην εκτόξευση πυραύλου πάνω από την Ιαπωνία, προκειμένου να
θέσει σε τροχιά δορυφόρο. Αν και η Νότιος Κορέα και ο αμερικανικός στρατός
δήλωσαν ότι η εκτόξευση του πυραύλου ήταν ανεπιτυχής, η ενέργεια του καθεστώτος
του Κιμ Γιονγκ ιλ χαρακτηρίστηκε από τις Ηνωμένες Πολιτείες «παγκόσμια απειλή»,
βλέποντας πίσω της μία συγκαλυμμένη δοκιμή πυραύλου μεγάλου βεληνεκούς. «Η
Βόρειος Κορέα αγνόησε τις διεθνείς υποχρεώσεις της, απέρριψε κατηγορηματικές
εκκλήσεις για αυτοσυγκράτηση και απομονώθηκε περαιτέρω από την κοινότητα των
υπόλοιπων εθνών» δήλωσε ο Μπαράκ Ομπάμα. «Καλώ τη Β. Κορέα να τηρήσει τη
δέσμευσή της για την εγκατάλειψη του συνόλου των προγραμμάτων πυρηνικών όπλων»
πρόσθεσε ο Ομπάμα και υπογράμμισε: «Η δοκιμή της Β. Κορέας δείχνει τη σημασία
της συνέχισης ανάπτυξης αντιπυραυλικής άμυνας για την προστασία τόσο της χώρας
μας, όσο και των συμμάχων μας στην Ασία». Ο πύραυλος εκτοξεύτηκε στις 4:30 τα
ξημερώματα από το βορειοανατολικό τμήμα της χώρας προς τον Ειρηνικό Ωκεανό και
εισήλθε στον ιαπωνικό εναέριο χώρο επτά λεπτά αργότερα. Τέσσερις ώρες αργότερα,
η Πιονγιάνγκ κήρυξε την αποστολή επιτυχημένη. Το καθεστώς υποστήριξε ότι ένας
πειραματικός τηλεπικοινωνιακός δορυφόρος τέθηκε σε τροχιά, μεταδίδοντας
επαναστατικά τραγούδια καθώς και κάποια δεδομένα. Οι Ηνωμένες Πολιτείες, όμως,
ανακοίνωσαν ότι «κανένα αντικείμενο δεν τέθηκε σε τροχιά». Το πρώτο διαμέρισμα
του πυραύλου έπεσε στη Θάλασσα της Ιαπωνίας και ο υπόλοιπος πύραυλος, μαζί με το
δορυφόρο, συνετρίβη στον Ειρηνικό Ωκεανό. Ο Λευκός Οίκος έσπευσε να
διευκρινίσει, ωστόσο, πως παρά το γεγονός ότι η εκτόξευση ήταν αποτυχημένη, δεν
πρόκειται να μεταβάλλει την απάντηση που αξιώνουν οι ΗΠΑ να δοθεί από το
Συμβούλιο Ασφαλείας, το οποίο με αίτημα της Ιαπωνίας συνεκλήθη εκτάκτως. Με την
κίνησή της αυτή η Βόρειος Κορέα αψηφά τις πιέσεις ηγετών που ζητούσαν από την
Πιονγιάνγκ να ματαιώσει την εκτόξευση, λέγοντας ότι αποτελεί απειλή για την
ειρήνη στη ΝΑ Ασία. Οι Ηνωμένες Πολιτείες, η Νότιος Κορέα και η Ιαπωνία
υποψιάζονται ότι ο δορυφόρος «Kwangmyongsong 2» δεν είναι παρά η πρόφαση για
δοκιμή πυραύλου στο πλαίσιο του πυρηνικού προγράμματος της Βορείου Κορέας. 

Ο Ολυμπιακός Πειραιώς ηττήθηκε από τη Μεταλίστ Χάρκιβ με σκορ 1:2 2012-03-16 Ο
Ολυμπιακός Πειραιώς ηττήθηκε από την Μεταλίστ Χάρκιβ με σκορ 1:2, στα πλαίσια
των επαναληπτικών αγώνων της φάσης των 16 του Γιουρόπα Λιγκ 2011-2012. Ο πρώτος
αγώνας έληξε με σκορ 0:1 υπέρ του Ολυμπιακού. Στο πρώτο ημίχρονο, οι Πειραιώτες
ήταν καλύτεροι και κατάφεραν να σκοράρουν με κεφαλιά του Μαρκάνο στο 14ο λεπτό.
Ωστόσο, η Μεταλίστ πίεσε πολύ και κατάφερε να ισοφαρίσει με τον Βιγιάγκρα στο
81ο λεπτό. Μετά από πέντε λεπτά, ο Ντέβιντς διαμόρφωσε το τελικό 1:2 για τη
Μεταλίστ. Η Μεταλίστ χάρη σ' αυτή τη νίκη κατάφερε να πάρει την πρόκριση για την
επόμενη φάση της διοργάνωσης μαζί με τις Αθλέτικο Μπιλμπάο, Σπόρτινγκ Λισαβόνας,
Σάλκε, Ανόβερο, Βαλένθια, Άλκμααρ και Ουντινέζε. 

Εξιτήριο από το νοσοκομείο της Νέας Υόρκης πήρε η Χίλαρι Κλίντον. Η Υπουργός
Εξωτερικών των ΗΠΑ, Χίλαρι Κλίντον, πήρε τελικά εξιτήριο από νοσοκομείο της Νέας
Υόρκης, στο οποίο νοσηλευόταν τις τελευταίες ημέρες για θρόμβο που είχαν
εντοπίσει οι γιατροί στο κεφάλι της. Η Χίλαρι Κλίντον βγήκε από το νοσοκομείο
"Presbyterian" την Τετάρτη το βράδυ μαζί με το σύζυγό της Μπιλ και την κόρη της,
Τσέλσι. Επίσημη ανακοίνωση αναφέρει ότι "η ιατρική ομάδα που παρακολουθεί την
κατάσταση της υγείας της Υπουργού Εξωτερικών απεφάνθη ότι έχει σημειωθεί καλή
πρόοδος και εκφράζει την πεποίθηση ότι η Χίλαρι Κλίντον θα ξεπεράσει πλήρως το
πρόβλημα". Νωρίτερα, το Υπουργείο Εξωτερικών είχε αναφέρει ότι "η Χίλαρι Κλίντον
επικοινωνούσε τηλεφωνικά με το προσωπικό του γραφείου της στην Ουάσιγκτον, το
οποίο χειρίζεται τα θέματα εξωτερικής πολιτικής κατά την απουσία της". Πάντως,
στην ανακοίνωση δεν γίνεται λόγος για το αν η Χίλαρι Κλίντον θα επιστρέψει στη
δουλειά της στην Ουάσιγκτον. 

Δεκάδες συλλήψεις διαδηλωτών στη Ρωσία 2012-03-19 Η Ρωσική Αστυνομία συνέλαβε
δεκάδες διαδηλωτές που πραγματοποιούσαν συγκέντρωση διαμαρτυρίας έξω από
τηλεοπτικό σταθμό στη Μόσχα, ο οποίος μετέδωσε ντοκιμαντέρ που έδειχνε ανθρώπους
να πληρώνονται για να συμμετάσχουν στις διαδηλώσεις κατά του Βλαντιμίρ Πούτιν.
Τουλάχιστον 500 άτομα συγκεντρώθηκαν για την διαδήλωση της Κυριακής που
πραγματοποιήθηκε κοντά στο κτήριο του μεγαλύτερου τηλεοπτικού σταθμού της
ρωσικής πρωτεύουσας. Πολλοί από τους διαδηλωτές φώναζαν συνθήματα όπως «ντροπή
σου ΝΤV» και «Ρωσία χωρίς τον Πούτιν». Ο ακτιβιστής της ρωσικής αντιπολίτευσης
Σεργκέι Ουνταλτσόφ, που ήταν μεταξύ των συλληφθέντων χαρακτήρισε τους
δημοσιογράφους που γύρισαν το ντοκιμαντέρ «προδότες». Το ντοκιμαντέρ με τίτλο
«Ανατομία μιας διαδήλωσης» αναφέρει ότι «ορισμένοι από τους συμμετέχοντες στις
διαδηλώσεις είχαν πληρωθεί για να βρίσκονται εκεί». Υπαινίσσεται επίσης ότι το
κίνημα της Αντιπολίτευσης χρηματοδοτείται από δυτικές χώρες. Το τηλεοπτικό
δίκτυο NTV ήταν κάποτε ανεξάρτητο, αλλά βρέθηκε υπό τον έλεγχο της κυβέρνησης
μετά την πρώτη εκλογή του Βλαντιμίρ Πούτιν στο προεδρικό αξίωμα το 2000. 

Καλημέρα συνάδελφοι. Αυτό το Κοινοβούλιο πρέπει να εξακολουθήσει να είναι
πολύγλωσσο. Οι έντεκα γλώσσες δημιουργούν 110 συνδυασμούς. Οι είκοσι δύο γλώσσες
462 συνδυασμούς. Οι τριάντα πέντε γλώσσες 1090 συνδυασμούς. Μπορείτε άραγε να
φανταστείτε μία μετάφραση από τα φινλανδικά στα πολωνικά μέσω των αγγλικών ή των
γαλλικών; Με την άμεση μετάφραση, ορισμένοι θα ψηφίζουν για το κονδύλιο 2 του
προϋπολογισμού, την ώρα που κάποιοι άλλοι θα ψηφίζουν ακόμη για το κονδύλιο 1.
Με περισσότερες από μια έμμεσες διερμηνείες, το σύστημά μας θα πάψει να
λειτουργεί. Εάν δεν προχωρήσουμε σε μεταρρύθμιση, τότε οι περισσότεροι από εμάς
δεν θα μπορούμε πλέον να χρησιμοποιούμε τη γλώσσα μας. Σε δύο χρόνια μπορεί να
έχουμε δέκα νέα κράτη μέλη. Τα κτίριά μας δεν είναι προετοιμασμένα για κάτι
τέτοιο. Σύντομα, ακόμη περισσότερες χώρες - από την Ουκρανία μέχρι τα Βαλκάνια -
θα είναι υποψήφιες προς ένταξη. Κινδυνεύουμε να δημιουργηθεί μια νέα Βαβέλ. Ο
επόμενος Πρόεδρός μας θα πρέπει να αφοσιωθεί στα θέματα της εσωτερικής
μεταρρύθμισης και της επιτυχούς διεύρυνσης. Πράγματι, ο επόμενος Πρόεδρός μας
δεν θα έχει πολύ χρόνο για ταξίδια. Χρειαζόμαστε μάλλον έναν άνθρωπο των έργων,
έναν εργάτη παρά έναν πολιτικό. Και θα είμαστε όλοι συνυπεύθυνοι, εάν δεν έχουμε
προετοιμαστεί για τη διεύρυνση ως το 2004. Ο τρόπος που θα ψηφίσουμε σήμερα
είναι μέρος αυτής της ευθύνης. Κάθε ψήφος υπέρ μου αποτελεί το εξής σαφές μήνυμα
προς τους κκ Cox και Martin: περιορίστε τις φιλοδοξίες σας στα θέματα διεύρυνσης
και εσωτερικής μεταρρύθμισης. Σήμερα, χάνουμε πολύ χρόνο λόγω κακής
προετοιμασίας των ψηφοφοριών. Εάν μας ρωτήσουν οι δημοσιογράφοι πώς ψηφίσαμε,
δεν ξέρουμε πάντοτε να τους πούμε. Εάν ξέραμε, τότε δεν θα είχαμε χρόνο να
υπηρετήσουμε το λαό μας. Και τότε θα ήμασταν κακοί βουλευτές του Ευρωπαϊκού
Κοινοβουλίου. Αφήστε το θέμα της προετοιμασίας των ψηφοφοριών στις επιτροπές.
Δώστε στην Ολομέλεια τη δυνατότητα να ασχοληθεί με τα σημαντικά πολιτικά θέματα.
Δώστε μας τουλάχιστον μία εβδομάδα για να διεξάγουμε διαβουλεύσεις και να πώς θα
ψηφίσουμε. Σήμερα, πολλοί βουλευτές δεν έχουν τη δυνατότητα να λαμβάνουν το λόγο
κατά τις συζητήσεις. Εάν κάποιος εκπροσωπεί μια μικρή αντιπροσωπεία σε μια
μεγάλη Ομάδα, ή μια εναλλακτική θέση, τότε οι κοινοβουλευτικοί εκπρόσωποι της
Ομάδας σπανίως τον αφήνουν να μιλήσει. Δώστε σε κάθε βουλευτή το δικαίωμα να
λαμβάνει το λόγο τουλάχιστον τρεις φορές το χρόνο. Αφήστε το ένα τρίτο του
χρόνου αγόρευσης για πραγματικές συζητήσεις. Αφήστε μας να στριμώχνουμε στον
τοίχο τον/την Επίτροπο, όταν δηλώνει ότι η Επιτροπή μπορεί να εγκρίνει την
τροπολογία αριθ. 3 και απορρίπτει τις τροπολογίες αριθ. 2, 4, 5, 6, 7, 8 και 9.
Σήμερα, η διαδικασία από κοινού λήψης αποφάσεων πραγματοποιείται μεταξύ
Επιτροπής και Συμβουλίου. Εκείνοι μοιράζονται την πληροφόρηση. Ακόμη και στις
επιτροπές συνδιαλλαγής, οι βουλευτές μας δεν έχουν πρόσβαση σε έγγραφα εργασίας,
νομικά σημειώματα ή συνοπτικά πρακτικά. Μήπως στην πραγματικότητα "από κοινού"
σημαίνει "μονομερώς"; Στις επιτροπές οι βουλευτές συζητούν για σχέδια νόμου με
βάση παρωχημένα σχέδια. Πίσω μας κάθονται νεαροί δημόσιοι υπάλληλοι από τις
μόνιμες αντιπροσωπείες. Η Επιτροπή και το Συμβούλιο διαθέτουν όλες τις
πληροφορίες που δεν μπορούμε να αποκτήσουμε. Βρίσκομαι εδώ 22 χρόνια. Σε όλο
αυτό το διάστημα που είμαι εκλεγμένος βουλευτής δεν έχω λάβει ποτέ επαρκή
πληροφόρηση από την επιτροπή. Για να λάβω πληροφορίες, πρέπει να ανακαλύπτω
πηγές, όπως δημοσιογράφους. Ο επόμενος Πρόεδρός μας θα πρέπει να διασφαλίσει ότι
όλες οι πληροφορίες θα είναι διαθέσιμες σε όλους μας και ότι, εάν χρειαστεί, θα
παραπέμψει την Επιτροπή και το Συμβούλιο στη δικαιοσύνη. Σήμερα, το 70% όλων των
νόμων εγκρίνονται από χαμηλόβαθμους δημοσίους υπαλλήλους σε ομάδες εργασίας. Το
15% ρυθμίζεται από τους πρέσβεις. Μόνο το 15% φτάνει στο επίπεδο των υπουργών,
οι οποίοι τότε διαβάζουν χειρόγραφα που έχουν εκπονήσει δημόσιοι υπάλληλοι. Η
δημοκρατία γεννήθηκε στην Ευρώπη και θάφτηκε στην Επιτροπή και το Συμβούλιο. Ο
επόμενος Πρόεδρός μας θα πρέπει να επανεδραιώσει τη δημοκρατία. Θα πρέπει να μας
δώσει το έναυσμα για να συζητήσουμε εάν η μελλοντική Ευρώπη θα αποτελέσει την
υλοποίηση του ομοσπονδιακού οράματος μιας δημοκρατικής ΕΕ ή μιας Ευρώπης
δημοκρατιών. Ο επόμενος Πρόεδρός μας θα πρέπει να ενώσει όλους τους αιρετούς
εκπροσώπους των εθνικών κοινοβουλίων και του Ευρωπαϊκού Κοινοβουλίου, για τη
μετατροπή της νομοθετικής διαδικασίας από διαδικασία κεκλεισμένων των θυρών σε
ανοικτή διαδικασία, από διαδικασία δημοσίων υπαλλήλων σε διαδικασία εκλεγμένων
βουλευτών. Για όσα πρέπει να γίνουν, εγώ προσφέρω τις ικανότητες και την
ενεργητικότητά μου. Όμως το μόνο που ζητώ είναι να δανειστώ την ψήφο σας για τον
πρώτο γύρο: πρώτον, επειδή μπορεί να είναι η μόνη σας ευκαιρία να με ψηφίσετε
και δεύτερον, επειδή οι πολλές ψήφοι θα θέσουν σε δοκιμασία τις Ομάδες που
βρίσκονται πίσω από τους κκ. Cox και Martin. Αυτή τη φορά χρειαζόμαστε έναν
πρακτικό και πολιτικά ουδέτερο εκπρόσωπο για να υπηρετήσει όλους μας. Δώστε στον
εαυτό σας μια καλύτερη επιλογή. Επιλέξτε κάποιον καλύτερο, τόσο από τον Cox όσο
και από τον Martin, ψηφίζοντας τον κ. Bonde του γραφείου 007. Στο τέλος της
ημέρας, θα έχουμε μια καλύτερη προεδρία, χάρις σε εκείνους που σχεδίασαν την
"πλατφόρμα της δίκαιης προεδρίας" και δημιούργησαν την πρώτη πραγματική εκλογική
μάχη στην ιστορία μας. Ο επόμενος πρόεδρος θα διαθέτει πραγματική εντολή και
αξίζει την πλήρη υποστήριξή μας. 

Σύγκρουση τρένων στην Νότια Πολωνία 2012-03-04 Χθες τα μεσάνυχτα δύο τρένα
συγκρούστηκαν μετωπικά στην νότια Πολωνία, με αποτέλεσμα το θάνατο 15 ατόμων και
τον τραυματισμό περίπου 60. Είναι ένα από τα χειρότερα σιδηροδρομικά δυστυχήματα
των τελευταίων 20 ετών. Η σύγκρουση έγινε στη γραμμή Βαρσοβία - Κρακοβία, στην
οποία τα δύο τρένα κινούνταν σε αντίθετες κατευθύνσεις με μεγάλη ταχύτητα, κοντά
στην πόλη Στζεκότσινι. Από τη σύγκρουση καταστράφηκαν 3 βαγόνια. Ο πρωθυπουργός
της Πολωνίας Ντόναλντ Τουσκ δήλωσε «Είναι η πιο τραγική σιδηροδρομική καταστροφή
στην ιστορία μας εδώ και πάρα πολλά χρόνια». Επίσης δήλωσε ότι γίνεται έρευνα
για να καθοριστούν τα αίτια του δυστυχήματος. 

Οι Ευρωπαίοι ψήλωσαν 11 εκατοστά τα τελευταία 100 χρόνια. Νέα έρευνα υποστηρίζει
ότι το μέσο ύψος των Ευρωπαίων αυξήθηκε κατά 11 εκατοστά μέσα σε περίπου 100
χρόνια, από το 1870 μέχρι το 1980, απόρροια των καλύτερων συνθηκών ζωής και της
καλύτερης διατροφής στην Ευρώπη. Η ομάδα με επικεφαλής τον οικονομολόγο Τίμοθι
Χάτον ανέλυσε το ύψος των ανδρών σε ηλίκια περίπου 21 την περίοδο 1870 - 1980
από 15 ευρωπαϊκές χώρες. Οι πηγές για τον υπολογισμό του ύψους ήταν ποικίλες, με
τις καμπύλες ύψους - ηλικίας διαφόρων ερευνών για τα πρόσφατα χρόνια και
στοιχεία του στρατού για παλαιότερες χρονολογίες. Η έρευνα διεξήχθη μόνο σε
άνδρες διότι τα αντίστοιχα στοιχεία για τις γυναίκες είναι πολύ περιορισμένα. Τα
αποτέλεσματα έδειξαν ότι μέσα σε 110 χρόνια το μέσο ύψος των Ευρωπαίων αυξήθηκε
κατά έντεκα εκατοστά από 1,67 σε 1,78 μέτρα. Το ύψος διαφέρει από χώρα σε χώρα.
Παραδείγματος χάριν, στην Ισπανία αυξήθηκε κατά 12 εκατοστά ενώ στη Σουηδία κατά
10 εκατοστά. Σύμφωνα με τον Τίμοθι Χάτον "αυξήσεις στο ύψος του ανθρώπου είναι
βασικός δείκτης για τη βελτίωση της μέσης υγείας των πληθυσμών. Τα στοιχεία
δείχνουν ότι η βελτίωση στο περιβάλλον των ασθενειών, όπως αντανακλάται από την
πτώση της νεογνικής θνησιμότητας, είναι ο πιο σημαντικός παράγοντας για την
αύξηση του ύψους. Η συσχέτιση μεταξύ νεογνικής θνησιμότητας και ύψους έχει ήδη
καταδειχθεί από έναν αριθμό ερευνών." 

Μέθοδος προβλέπει το αποτέλεσμα της επέμβασης Οι εγχειρήσεις στα αιμοφόρα
αγγεία, ενώ πολλές φορές μπορεί να αποβούν σωτήριες, κάποιες φορές μπορεί να
δημιουργήσουν περισσότερα προβλήματα στον ασθενή ή να τον υποβάλουν σε μία
ανώφελη και επώδυνη διαδικασία. Με βάση τα σημερινά δεδομένα, προκειμένου να
"χαρτογραφήσει" τα αιμοφόρα αγγεία του ασθενή, ένας γιατρός προχωρά σε
υπολογιστική τομογραφία ή μαγνητική απεικόνιση, ενώ το αποτέλεσμα της επέμβασης
μπορούν απλά να το υπολογίσουν με βάση την επιστημονική εμπειρία. Όμως, νέα
τροπή στα ιατρικά δεδομένα έρχεται να δώσει ένα λογισμικό πρόγραμμα, που
δημιούργησε ο Δρ Τσαρλς Τέιλορ, από το Πανεπιστήμιο του Στάνφορντ, με το οποίο
χρησιμοποιεί εικόνες από τα αιμοφόρα αγγεία, από τη ροή της κυκλοφορίας του
αίματος του καθενός, που σε συνδυασμό με την επιστημονική εμπειρία, μπορεί να
προβλέψει κατά ένα μεγάλο ποσοστό την έκβαση της επέμβασης. Μάλιστα, ο Δρ.
Τέιλορ επισημαίνει, πως η συγκεκριμένη διαδικασία θα μπορούσε να γίνει
υποχρεωτική, όπως η ακτινογραφία. Δίνει απαντήσεις σε καίριες ερωτήσεις.
Προκειμένου να δημιουργηθεί το πρόγραμμα η επιστημονική ομάδα από το Στάνφορντ
χρησιμοποίησε στοιχεία από ζώα και ανθρώπους πριν και μετά την εγχείρηση, ώστε
πάνω στο μοντέλο, που δημιούργησε μπορεί να υπολογίσει την έκβαση της
εγχείρησης. Μάλιστα, οι επιστήμονες συνεχίζουν τις μελέτες για να πάρουν
περισσότερα στοιχεία, ώστε να προβλέπουν το αποτέλεσμα των εγχειρήσεων στα
αιμοφόρα αγγεία με μεγαλύτερη ακρίβεια. Όπως τονίζει ο Δρ. Τέιλορ, όμως, ένας
επιστήμονας οφείλει να γνωρίζει όλες τις απαντήσεις, ειδικά για τις ερωτήσεις
του τύπου: "Μήπως θα είναι καλύτερο να μην κάνουμε τίποτα, μήπως θα υπήρχε άλλος
τρόπος επέμβασης, που θα ήταν πιο αποτελεσματικός", καθώς, όπως τονίζει
χαρακτηριστικά, αν ένας χειρούργος κάνει επέμβαση στην αορτή, μπορεί να υποστεί
άλλες βλάβες σε ζωτικά όργανα ή να δημιουργηθούν κυκλοφορικά προβλήματα σε άλλα
αγγεία. Το ειδικό πρόγραμμα, θα μπορούσε να βοηθήσει τους χειρούργους να
εντοπίσουν τα ενδεχόμενα προβλήματα και να δοκιμάσουν άλλες εναλλακτικές, χωρίς
να υποβάλλουν τον ασθενή σε μία επώδυνη και ανούσια επέμβαση. "Το ζήτημα είναι
να μεσολαβήσουμε πρώτα στον υπολογιστή πριν προχωρήσουμε στον ασθενή. Δεν μας
ενδιαφέρει αν πάθει κάτι το μοντέλο του υπολογιστή, εφόσον δε βλάπτεται ο
ασθενής" τονίζει χαρακτηριστικά. "Τελικά, πιστεύω, ότι θα γίνει μέρος της
συνηθισμένης διαδικασίας και οι χειρούργοι θα συμβουλεύονται πρώτα τον
υπολογιστή τους και μετά θα προχωρούν στην επέμβαση" καταλήγει ο Δρ. Τέιλορ. 

(SV) Κυρία Πρόεδρε, θα ήθελα καταρχάς να ευχαριστήσω όλους όσους συνεργάστηκαν
για την έκθεση αυτή - τους συναδέλφους από άλλες πολιτικές ομάδες, ιδιαίτερα την
κ. Roth-Behrendt, πρώην πρόεδρο της προσωρινής επιτροπής έρευνας για την ΣΕΒ,
καθώς και την Επιτροπή αλλά και το γραφείο Τροφίμων και Κτηνιατρικών Θεμάτων του
Δουβλίνου. Η παγκοσμιοποίηση αυξάνει καθημερινά. Είναι θετικό το γεγονός ότι
ενεργούμε όλο και περισσότερο διασυνοριακά. Χρειαζόμαστε ελεύθερη ροή προϊόντων
εντός της Ευρωπαϊκής Ένωσης, καθώς επίσης και όλο και πιο ελεύθερη ροή προϊόντων
στον πλανήτη. Είναι ωστόσο σημαντικό να μην έχουμε και ελεύθερη ροή των
νοσογόνων παραγόντων. Όσον αφορά την σπογγώδη εγκεφαλοπάθεια, δίνεται η εντύπωση
ότι η Ευρωπαϊκή Ένωση "εισήλθε με την πλάτη μπροστά" στην ελεύθερη αγορά. Πρώτα
δημιουργήθηκε η ελεύθερη αγορά και κατόπιν αρχίσαμε να ερευνούμε εάν οι
ισχύοντες κανόνες ήταν επαρκείς για μια ελεύθερη αγορά. Κατά τα τελευταία έτη
υιοθετήθηκαν διάφορα θετικά μέτρα. Για παράδειγμα, δημιουργήθηκε η ευρωπαϊκή
αρχή για τα τρόφιμα. Εξάλλου, η νομοθεσία περί τροφίμων αναθεωρήθηκε, έτσι ώστε
να ισχύει μια καλή νομοθεσία εφόσον όλες οι νομικές πράξεις τεθούν σε ισχύ. Όμως
οι καθημερινές εμπειρίες είναι φοβερές: μια ματιά στο παρελθόν μας δείχνει ότι
πολλά κράτη μέλη δεν εφάρμοζαν την νομοθεσία. Το πρόβλημα δεν είναι επομένως
απλώς η έλλειψη νομοθεσίας, αλλά επίσης και η ελλιπής συμμόρφωση, εξαιτίας της
οποίας φτάσαμε στη σημερινή κατάσταση. Είναι εξαιρετικά σημαντικό να
αντιμετωπίσουμε πλέον αυτή την κατάσταση και να εξασφαλίσουμε τη συμμόρφωση προς
την νομοθεσία. Εάν εξετάσουμε πώς σχετίζονται διάφορες ασθένειες μεταξύ τους,
διαπιστώνουμε ότι η τρομώδης νόσος, ο οποίος αποτελεί την παλαιότερη μορφή ΣΕΒ
είναι γνωστός εδώ και αρκετούς αιώνες, ενώ η ΣΕΒ, η οποία πλήττει τα βοοειδή,
δεν ήταν γνωστή πριν από το 1986. Είναι προφανές ότι βρισκόμαστε σε μία εποχή
εξελίξεων. Η ζωή δεν έπαψε να εξελίσσεται - ούτε και οι αρνητικές της πλευρές.
Θα πρέπει επομένως να είμαστε έτοιμοι να αντιμετωπίζουμε διαρκώς νέα προβλήματα.
Πέρυσι το φθινόπωρο ανησυχούσαν πολλοί για την δυνατότητα εξάπλωσης της ΣΕΒ στα
πρόβατα. Αυτός είναι, φαντάζομαι, ο λόγος για τον οποίο έχει περιληφθεί στην
έκθεση το σημείο 11 σχετικά με τους ελέγχους στα πρόβατα. Πιστεύω ότι το σημείο
αυτό είναι λανθασμένο και καλώ τους συναδέλφους να μην το υπερψηφίσουν. Στην
έρευνα η οποία θα έπρεπε να είχε πραγματοποιηθεί για τα πρόβατα δεν εξετάστηκαν
εγκέφαλοι προβάτων, αλλά, από ό,τι φαίνεται, εγκέφαλοι βοειδών. Ακόμα και οι
επιστήμονες, βλέπετε, κάνουν κάποτε λάθη. Το πρόβλημα με την ΣΕΒ είναι ότι η
ασθένεια αυτή εξαπλώνεται από είδος σε είδος. Αυτό σημαίνει ότι υπάρχει κίνδυνος
μόλυνσης ακόμα και ανθρώπων· γνωρίζουμε ότι η ασθένεια Creutzfeldt-Jacobs
αποτελεί πηγή έντονης ανησυχίας στο πλαίσιο αυτό. Θα ήθελα να αναφερθώ σε
ορισμένα από τα μέτρα που προτείνουμε στην έκθεση για το μέλλον. Θα ήθελα
καταρχάς να υπογραμμίσω ότι για λόγους ηθικής δεν θα πρέπει ποτέ να δίνονται
κρεατάλευρα ως ζωοτροφές σε μηρυκαστικά. Αυτά εκ φύσεως δεν είναι σαρκοβόρα και
δεν θα πρέπει επομένως να υποχρεώνονται να καταναλώνουν κρέας. Είναι βέβαια
λογικό - θα επανέλθουμε στο σημείο αυτό σε άλλη έκθεση - να μπορούν να
χρησιμοποιούνται ως ζωοτροφές πρώτες ύλες οι οποίες είναι κατάλληλες για
ανθρώπινη κατανάλωση. Το πρόβλημα είναι ότι εάν ένα ζώο τρώει άλλο ζώο του
είδους του δημιουργείται κίνδυνος ασθενειών. Για το λόγο αυτό θα πρέπει να
επιβληθεί η λεγόμενη "απαγόρευση του κανιβαλισμού", έτσι ώστε να απαγορεύεται η
παροχή σε ζώα ζωοτροφών που προέρχονται από ζώα του ίδιου είδους. Ο κίνδυνος
μετάδοσης των ασθενειών είναι μεγάλος, ενώ η τήρηση της νομοθεσίας υπήρξε
ελλιπής. Για το λόγο αυτό αναγκαζόμαστε να διαπιστώσουμε ότι στο προσεχές μέλλον
δεν θα είναι δυνατή η άρση της απαγόρευσης για τη χορήγηση σε παμφάγα ζώα
ζωοτροφών που περιέχουν κρεατάλευρα και οστεάλευρα. Πιο μακροπρόθεσμα, όταν η
νομοθεσία αρχίσει να γίνεται περισσότερο σεβαστή, θα μπορέσει ίσως να αρθεί αυτή
η απαγόρευση. Όσον αφορά το σημαντικό ζήτημα των κυρώσεων, θα ήθελα να απευθύνω
ένα άμεσο ερώτημα στον Επίτροπο Byrne. Εάν διάφορα κράτη μέλη δεν εκπληρώνουν
τις υποχρεώσεις που απορρέουν από τις συνθήκες, η ΕΕ οφείλει να είναι σε θέση να
παρεμβαίνει υιοθετώντας μέτρα τα οποία να εξασφαλίζουν την ασφάλεια των
τροφίμων, όπως αναφέρουμε επανειλημμένως στην έκθεση. Πιστεύουμε εξάλλου ότι η
Επιτροπή θα πρέπει να έχει την δυνατότητα επιβολής κυρώσεων κατά κρατών μελών τα
οποία εφαρμόζουν ελλιπώς την σχετική νομοθεσία. Προσβλέπουμε με ιδιαίτερο
ενδιαφέρον στις απόψεις του Επιτρόπου για το ζήτημα αυτό. Θα ήθελα, τέλος, για
άλλη μία φορά να αναφέρω αυτό που είπα στην αρχή της παρέμβασής μου. Η έρευνα
είναι απαραίτητη, τόσο σε αυτόν τον τομέα όσο και σε άλλους σχετικούς τομείς,
προκειμένου να βρισκόμαστε σε εγρήγορση απέναντι σε νέα προβλήματα και νέες
ασθένειες που αναφαίνονται. Είναι εξαιρετικά σημαντικό να διαθέσουμε εμείς ως ΕΕ
επαρκή μέσα προκειμένου να διεξαγάγουμε ένα αποτελεσματικό αγώνα κατά των
ασθενειών αυτού του είδους οι οποίες απειλούν τόσο τα ζώα όσο και τους
ανθρώπους. 

Τρεις νεκροί από τη σφοδρή κακοκαιρία που πλήττει τα Βαλκάνια. Κύμα κακοκαιρίας
πλήττει τα Βαλκάνια, ενώ μέχρι στιγμής τρεις άνθρωποι έχουν χάσει τη ζωή τους
και δεκάδες έχουν αποκλειστεί στη Σερβία. Στην ανατολική πόλη Ποζαρεβάκ ένα
ηλικιωμένο ζευγάρι πάγωσε από το κρύο, καθώς ο υδράργυρός έπεσε στους - 15
βαθμούς Κελσίου. Την ίδια ώρα, δεκάδες χωριά της Σερβίας έχουν αποκλειστεί από
την κακοκαιρία και την έντονη χιονόπτωση, ενώ προβλήματα έχουν προκληθεί και σε
κεντρικές οδικές αρτηρίες. Τμήματα των εθνικών οδών του Βελιγραδίου και της
πόλης Νις έκλεισαν, με αποτέλεσμα κάτοικοι επαρχιών να έχουν αποκλειστεί. Τα
συνεργεία καθαρισμού κατέβαλαν μέχρι αργά χθες το βράδυ έντονες προσπάθειες για
να καθαρίσουν το χιόνι, χωρίς όμως να καταφέρουν να αποκαταστήσουν την
κυκλοφορία, με αποτέλεσμα να παραμένουν εγκλωβισμένα χιλιάδες αυτοκίνητα και
φορτηγά. Παρόμοιο σκηνικό διαδραματίστηκε και στο γειτονικό Μαυροβούνιο, το
οποίο έχει βυθιστεί στο χιόνι. Από ακραία καιρικά φαινόμενα πλήττεται και η
Κροατία, η Αλβανία και το Κόσοβο. Μάλιστα, στο Κόσοβο σημειώθηκαν μέσα σε μία
ημέρα πάνω από 100 αυτοκινητιστικά δυστυχήματα εξαιτίας του πάγου στους δρόμους.

Στρατιωτικό πραξικόπημα στο Μάλι 2012-03-22 Στασιαστές που διαμαρτύρονταν για
τον τρόπο που χειρίζεται η κυβέρνηση του Μάλι μια εξέγερση των Τουαρέγκ στο
βορρά, επιτέθηκαν στη διάρκεια της νύκτας 20 προς 21 Μαρτίου εναντίον του
προεδρικού μεγάρου και του κτιρίου της κρατικής τηλεόρασης. Έπειτα από πολύωρες
μάχες με την προεδρική φρουρά συνέλαβαν υπουργούς, μεταξύ των οποίων τον υπουργό
Εξωτερικών Σουμεϊλού Μπουμπέγε Μάιγκα. Η τύχη του προέδρου του Μάλι, του Αμαντού
Τουμάνι Τουρέ, παραμένει άγνωστη. Ο πρόεδρος θα εγκατέλειπε την εξουσία μετά τις
εκλογές του επόμενου μήνα. Οι πραξικοπηματίες κήρυξαν κατάπαυση του πυρός από το
πρωί της Πέμπτης (22 Μαρτίου) όπως ανακοίνωσε ο αρχηγός τους λοχαγός Αμαντού
Σανόγκο, πρόεδρος της Εθνικής Επιτροπής για την Αποκατάσταση της Δημοκρατίας και
του Κράτους (CNRDRE) που ανέλαβε την εξουσία. Μέσω της κρατικής τηλεόρασης
ανακοίνωσαν ότι έχουν υπό τον έλεγχό τους την χώρα καθώς και ότι ισχύει
απαγόρευση της κυκλοφορίας, ενώ ανέστειλαν και την ισχύ του συντάγματος. 

Κύριε Πρόεδρε, θα ήθελα καταρχάς να ευχαριστήσω τον εισηγητή για τον τεράστιο
όγκο δουλειάς που αφιέρωσε στην έκθεση αυτή και για τις πληροφορίες που αυτή
περιέχει. Ωστόσο, διαπιστώνω με απογοήτευση ότι είναι απαισιόδοξος, τόσο όταν
κοιτάζει προς το παρελθόν όσο και όταν αναλογίζεται το μέλλον. Φυσικά, συμφωνώ
με ορισμένες από τις επικρίσεις του: υπερβολική γραφειοκρατία, αδυναμία λήψης
αποφάσεων, αργοί χρόνοι παράδοσης και ελλιπείς δυνατότητες των αναπτυσσόμενων
χωρών. Όλα αυτά έχουν προκαλέσει προβληματισμό, ωστόσο ο Επίτροπος Nielson
αντιμετωπίζει τα προβλήματα αυτά αρκετά δυναμικά. Προσωπικά, είμαι πολύ πιο
αισιόδοξος από τον εισηγητή. Πιστεύω ότι η Συμφωνία του Κοτονού χαράσσει το
σωστό δρόμο. Η Σύμβαση Λομέ είχε τα προβλήματά της. Ήταν ωστόσο μία μοναδική
ιδέα και οδήγησε σε αξιόλογο έργο. Η νέα Συμφωνία Εταιρικής Σχέσης βασίζεται
στις σωστές αρχές, ενισχύοντας την παλιά Σύμβαση Λομέ. Η προσπάθεια ανακούφισης
της φτώχειας δεν μπορεί παρά να είναι σωστή. Το μόνο ερώτημα είναι πώς θα την
υλοποιήσουμε καλύτερα. Γίνεται μεγάλη συζήτηση σχετικά με τη χρηματοδότηση
σχεδίων αντί της στήριξης του προϋπολογισμού. Θα πρέπει να χρησιμοποιήσουμε
πολυμερή βοήθεια ή διμερή βοήθεια; Υποστηρίζω σθεναρά την πολυμερή βοήθεια σε
συνδυασμό με διμερή βοήθεια για τη συμπληρωματική υποστήριξη των σχεδίων. Δεν
πιστεύω ότι η ενίσχυση σχεδίων και προγραμμάτων έχει αποτύχει. Το πρόβλημα ήταν
η περιορισμένη ικανότητα των χωρών να συνεχίσουν τα έργα αφού αυτά είχαν
ολοκληρωθεί από την Ευρωπαϊκή Ένωση. Παρομοίως, δεν είμαι ακόμα πεπεισμένος ότι
μπορεί να υπάρξει αυστηρός έλεγχος της δημοσιονομικής στήριξης σε πολλές
αναπτυσσόμενες χώρες και φοβάμαι ότι κάτι τέτοιο θα ανοίξει την πόρτα στη
διαφθορά. Πιστεύω ότι τη μεγαλύτερη επίδραση θα έχουν οι νέες συνιστώσες που
εισάγει η Συμφωνία του Κοτονού: η πολιτική διάσταση, η έμφαση στην χρηστή
διακυβέρνηση, η πρόληψη και η επίλυση των συγκρούσεων, η επικοινωνία με την
κοινωνία των πολιτών, η περιφερειακή προσέγγιση για την ενίσχυση του εμπορίου
και το κοινοβουλευτικό στοιχείο της Συνέλευσης Ίσης Εκπροσώπησης. Όλα αυτά τα
στοιχεία θα πρέπει να ισχυροποιήσουν την εταιρική σχέση. Όλα αυτά μετέβαλαν το
ρόλο μου ως συμπρόεδρος τον τελευταίο χρόνο. Οι δραστηριότητές μου τον περασμένο
χρόνο ήταν περισσότερο πολιτικές, καθώς συμμετείχα, για παράδειγμα, σε
συζητήσεις για το θέμα της επίλυσης των συγκρούσεων και της χρηστής
διακυβέρνησης με τον Πρόεδρο Taylor στη Λιβερία, ή σε συζητήσεις για την
κατάσταση στην Ζιμπάμπουε με τους Προέδρους της Μποτσουάνα, του Μαλάουι και της
Μοζαμβίκης, και άκουσα και είδα τα αποτελέσματα αυτής της κατάστασης στις χώρες
αυτές. Όλα αυτά εξαρτώνται από μία αποτελεσματική Επιτροπή, με κατάλληλα
χρηματοδοτούμενες και στελεχωμένες αντιπροσωπείες. Οι περισσότερες από τις
αντιπροσωπείες που έχω συναντήσει μέχρι σήμερα λειτουργούν πολύ άσχημα λόγω
έλλειψης πόρων και λόγω της τεράστιας και περιττής γραφειοκρατίας που έχουν να
αντιμετωπίσουν. Υπαίτιο για αυτό είναι το Κοινοβούλιο. Πρέπει να παροτρύνουμε
όλες τις χώρες να επικυρώσουν τη συμφωνία, όπως είπε η κ. Dybkjζr, ώστε να
μπορέσει το ένατο ΕΤΑ να τεθεί σε ισχύ. Η εταιρική αυτή σχέση πρέπει να
λειτουργήσει. Εάν θέλουμε πραγματικά να δώσουμε ένα τέλος στην οικονομική
μετανάστευση και στην παγκόσμια τρομοκρατία, θα πρέπει να προσφέρουμε ένα
επίπεδο διαβίωσης στις αναπτυσσόμενες χώρες που θα πείσει τους ανθρώπους να
παραμείνουν και να εργαστούν εκεί. 

Την έκδοση του Φετουλάχ Γκιουλέν στην Τουρκία θα ζητήσει ο Ερντογάν από τις ΗΠΑ.
Ο ισλαμιστής ιμάμης ζει αυτοεξόριστος στην Πενσυλβάνια από το 1999. Ο
Πρωθυπουργός της Τουρκίας, Ρετζέπ Ταγίπ Ερντογάν, ανέφερε σε συνέντευξη που
παραχώρησε στη δημόσια τηλεόραση των ΗΠΑ, ότι η κυβέρνηση του θα ζητήσει από τις
ΗΠΑ την έκδοση στην Τουρκία του αμφιλεγόμενου ισλαμιστή ηγέτη, Φετουλάχ
Γκιουλέν. Ο κ. Ερντογάν μιλώντας στο αμερικανικό τηλεοπτικό δίκτυο PBS, ανέφερε
ότι το Κίνημα "Χιζμέτ", που έχει δημιουργήσει ο Φετουλάχ Γκιουλέν, σχεδιάζει να
"ρίξει" την τουρκική κυβέρνηση με κατασκευασμένες κατηγορίες και την καταγραφή
τηλεφωνικών συνδιαλέξεων κυβερνητικών αξιωματούχων. Όπως χαρακτηριστικά ανέφερε
ο Πρωθυπουργός της Τουρκίας, "στα άτομα αυτά, που απειλούν την εθνική ασφάλεια
της Τουρκίας, δεν θα πρέπει να επιτρέπεται η παραμονή σε τρίτες χώρες, γιατί
ό,τι έκαναν σε μας μπορεί να το κάνουν και στις χώρες που τους φιλοξενούν". Ο
τούρκος Πρωθυπουργός τόνισε επίσης ότι η χώρα του έχει ανταποκριθεί σε
περισσότερα από δέκα αιτήματα των ΗΠΑ για εκδόσεις πολιτών από την Τουρκία και
περιμένει από τις ΗΠΑ να δράσουν αναλόγως στο αίτημα που υποβάλλει μια "φίλη
χώρα και σύμμαχός τους στο ΝΑΤΟ", όπως επεσήμανε ο κ. Ερντογάν. Τον περασμένο
μήνα οι τουρκικές αρχές ακύρωσαν το διαβατήριο του Φετουλάχ Γκιουλέν, ο οποίος
βρίσκεται στις ΗΠΑ με άδεια παραμονής (Πράσινη Κάρτα). Πάντως, στη σχετική
συμφωνία που υπέγραψαν οι ΗΠΑ και η Τουρκία το 1979, για να επιτευχθεί η έκδοση
ενός ατόμου από τη μια χώρα στην άλλη, θα πρέπει πρώτα να έχει εκδοθεί ένταλμα
σύλληψης για το άτομο αυτό και να κατατεθούν αποδεικτικά στοιχεία που να το
συνδέουν με εγκληματική δραστηριότητα. Από την πλευρά του, ο Φετουλάχ Γκιουλέν
υποστηρίζει ότι δεν έχει καμία σχέση με τις δικαστικές έρευνες για διαφθορά που
διεξάγονται στην Τουρκία και στις οποίες έχουν εμπλακεί ονόματα ατόμων που οι
γονείς τους είναι μέλη της κυβέρνησης, ενώ σε μια από τις έρευνες εμπλέκεται και
ο ίδιος ο γιος του Πρωθυπουργού της Τουρκίας. 

Στο νησί της Σίφνου. Το νησί της Σίφνου, με τις 365 εκκλησίες (μία για κάθε μέρα
του χρόνου) και τους 55 πύργους, ανήκει στο σύμπλεγμα των Δυτικών Κυκλάδων και
βρίσκεται ανάμεσα στη Σέριφο, την Κίμωλο και την Αντίπαρο. Το νησί έχει σχήμα
τριγώνου και η απόστασή του από τον Πειραιά είναι 75 ναυτικά μίλια. Η έκτασή του
φτάνει τα 74 τετραγωνικά χιλιόμετρα. Οι ακτές φτάνουν περίπου τα 70 χιλιόμετρα
και χαρακτηρίζονται από γραφικούς όρμους και μικρούς κολπίσκους. Οι λόφοι και οι
κοιλάδες του έχουν ελαιόδεντρα και είναι κατάφυτες, γεγονός που διαφοροποιεί το
τοπίο, κατά πολύ, σε σχέση με τα άλλα νησιά του Αιγαίου, όπου η βλάστηση είναι
σχεδόν ανύπαρκτη. Πρωτεύουσα της Σίφνου είναι η Απολλωνία, ένα γραφικότατο
χωριό, στο κεντρικότερο σημείο του νησιού, που οφείλει το όνομά του στο θεό
Απόλλωνα. Η Απολλωνία είναι χτισμένη αμφιθεατρικά, ανάμεσα σε 3 λόφους. Ανάμεσα
στα στενά δρομάκια, τα ασβεστωμένα σκαλιά, τα ολόλευκα σπίτια σε σχήμα κύβου και
τις δεκάδες εκκλησίες, την προσοχή σας θα τραβήξουν οι διάσημοι φλάροι, τα
ιδιαίτερα κεραμικά της Σίφνου που τοποθετούνταν στις καπνοδόχους των σπιτιών.
Δίπλα στην Απολλωνία, ενωμένος πλέον μ' αυτήν, βρίσκεται ο Αρτεμώνας, ένα χωριό
γεμάτο νεοκλασικά κτίρια, παλιά αρχοντικά και ανεμόμυλους. Το λιμάνι του νησιού,
οι Καμάρες, βρίσκεται ανάμεσα σε δύο βουνά, τα οποία έχουν λευκές εκκλησίες στις
κορυφές τους. Στον Πλατύ Γιαλό βρίσκεται μια από τις πιο ωραίες και
πολυσύχναστες παραλίες του Αιγαίου, η οποία διαθέτει εξοπλισμό και για θαλάσσια
σπορ, ενώ κοντά στο χωριό υπάρχει και η Ιερά Μονή των Ταξιαρχών. Μια από τις πιο
όμορφες εικόνες της Σίφνου είναι το εκκλησάκι της Παναγίας της Χρυσοπηγής που
βρίσκεται χτισμένο σε ένα πελώριο βράχο που ουσιαστικά εισβάλλει στο απόλυτο
μπλε της θάλασσας. Μην παραλείψετε να επισκεφθείτε το Κάστρο, ένα χωριό που
κατοικείται αδιάλειπτα από τους Προϊστορικούς χρόνους και ήταν η μεσαιωνική
πρωτεύουσα του νησιού μέχρι το 1836. Στο χώρο υπάρχουν μνημεία από ένα
συνονθύλευμα πολιτισμών, ενώ η θέα προς το Αιγαίο είναι υπέροχη. Ο Φάρος
θεωρείται το ασφαλέστερο λιμάνι του νησιού και βρίσκεται στα νοτιοανατολικά της
Σίφνου. Ήταν το επίσημο λιμάνι ως το 1883. Στη δυτική άκρη του κόλπου σώζονται
υπολείμματα από τις εγκαταστάσεις φόρτωσης μεταλλεύματος σε πλοία, για τη
μεταφορά και επεξεργασία του στο Λαύριο. Η Σίφνος φημίζεται και για τα
καταγάλανα νερά των πανέμορφων ακτών της. Μερικές από τις πιο γνωστές παραλίες
του νησιού είναι ο Πλατύς Γιαλός, το Βαθύ, ο Φάρος, η Χερρόνησος και οι Καμάρες.
Η Σίφνος συνδέεται, ακτοπλοϊκώς, με τον Πειραιά με καθημερινά δρομολόγια.
Επίσης, δρομολόγια πραγματοποιούνται και προς τα γειτονικά νησιά Κύθνος,
Σέριφος, Κίμωλος και Μήλος. 

Αλόννησος - Στην παλιά Χώρα και στο Πατητήρι. Η Αλόννησος πήρε το όνομά της στα
πρώτα χρόνια της απελευθέρωσης της Ελλάδας. Κατά την αρχαιότητα ονομαζόταν Ίκος,
ενώ Αλόννησο ονόμαζαν οι αρχαίοι Έλληνες πιθανόν το γειτονικό προς τα βόρεια
νησί της Κυρά-Παναγιάς. Η Χώρα της Αλοννήσου είναι χτισμένη στην πλαγιά του
βουνού πάνω από το λιμάνι του νησιού. Οι ντόπιοι την αποκαλούν και Λιαρδόμια. Το
1965, η Χώρα υπέστη ολοκληρωτική καταστροφή όταν χτυπήθηκε από έναν μεγάλο
σεισμό. Οι κάτοικοι έμεναν για δύο χρόνια σε σκηνές και στη συνέχεια οι
περισσότεροι εγκαταστάθηκαν στο Πατητήρι, επίνειο του Χωριού και σήμερα το κύριο
λιμάνι του νησιού. Στην παλιά Χώρα, το μεγαλύτερο μέρος του πληθυσμού είναι
Γερμανοί και Άγγλοι, οι οποίοι αγόρασαν τα σπίτια τους από τους κατοίκους της
Αλοννήσου που εγκατέλειψαν τη Χώρα μετά το σεισμό. Οι τελευταίοι αναστήλωσαν και
ανακαίνισαν τα σπίτια σύμφωνα με την παράδοση και πολλοί από αυτούς μένουν μέχρι
και σήμερα μόνιμα στο νησί. Στην είσοδο της παλιάς Χώρας βρίσκονται τα
παραδοσιακά πέτρινα αλώνια για τα σιτηρά. Η Παλιόπορτα ή Kαζάρμα αποτελεί την
είσοδο της μεσαιωνκής οχύρωσης. Αξίζει να επισκεφθείτε το Διοικητήριο, σημείο
αναφοράς του οικισμού, κτισμένο κατά την περίοδο της Bενετοκρατίας. Επίσης, μην
παραλείψετε να βρεθείτε στις εκκλησίες του Αγίου Aθανασίου και του Αγίου
Γεωργίου, αλλά και στο εκκλησάκι του Χριστού με μεταβυζαντινές τοιχογραφίες, από
τον 16ο - 17ο αιώνα. Η θέα από την παλιά Χώρα είναι μοναδική και το χωριό έχει
κηρυχθεί διατηρητέο. Το 1978, η πρωτεύουσα του νησιού μεταφέρθηκε στο Πατητήρι,
το οποίο πήρε το όνομά του από τα πατητήρια των σταφυλιών που υπήρχαν εδώ, την
εποχή που το νησί παρήγαγε και εξήγαγε ονομαστό κόκκινο κρασί. Σήμερα, το
Πατητήρι αποτελεί το εμπορικό και διοικητικό κέντρο της Αλοννήσου. Λίγο
βορειότερα από το λιμάνι συναντάμε τους οικισμούς Ρουσούμ - Γιαλό και Βότση, οι
οποίοι είναι χτισμένοι σε δύο πανέμορφους όρμους. Από το Πατητήρι, καΐκια
πραγματοποιούν εκδρομές και θαλάσσιες περιηγήσεις στις γειτονικές παραλίες καθ'
όλη τη διάρκεια της ημέρας. Από τον Άγιο Κωνσταντίνο και το Βόλο υπάρχει
καθημερινή σύνδεση με την Αλόννησο και τα υπόλοιπα νησιά των Σποράδων, με
οχηματαγωγό πλοίο ή ιπτάμενο δελφίνι. Το καλοκαίρι τα δρομολόγια είναι τακτικά,
ενώ πραγματοποιούνται και συνδέσεις με το λιμάνι της Θεσσαλονίκης, αλλά και με
τη Σκύρο, την Κύμη, την Αιδηψό, το Πευκί, το Μαρμαρά, τα Μουδανιά και το Πόρτο
Καρά. 

Σε προσωρινό μορατόριουμ συμφώνησε η Βόρεια Κορέα 2012-03-01 Η Βόρεια Κορέα
συμφώνησε σε προσωρινό μορατόριουμ εκτόξευσης πυραύλων μακρού βεληνεκούς,
πυρηνικών δοκιμών και εμπλουτισμού δραστηριοτήτων ουρανίου. Η εξέλιξη αυτή
ανακοινώθηκε ταυτόχρονα στις ΗΠΑ και τη Βόρεια Κορέα, μετά από συνομιλίες στο
Πεκίνο και προέκυψε δύο μήνες μετά το θάνατο του ηγέτη της Βόρειας Κορέας, Κιμ
Γιόνγκ Ιλ. Στην Ουάσιγκτον, ο Λευκός Οίκος εξέφρασε ικανοποίηση για την απόφαση
της Πιονγκγιάνγκ, χαρακτηρίζοντας την «θετικό πρώτο βήμα», αλλά τόνισε ότι «οι
ΗΠΑ περιμένουν τώρα να δουν όχι μόνο λόγια αλλά και έργα απ' τη Βόρεια Κορέα».
Από την πλευρά της, η Υπουργός Εξωτερικών των ΗΠΑ, Χίλαρι Κλίντον, δήλωσε σε
αρμόδια επιτροπή του Κογκρέσου ότι «παρά το γεγονός ότι υπάρχουν ακόμη
σοβαρότατες ανησυχίες για την Βόρεια Κορέα, η ανακοίνωση αποτελεί πρόοδο». Η
Αμερικανίδα Υπουργός Εξωτερικών επεσήμανε επίσης ότι «ομάδες αρωγής σε θέματα
σίτισης από τις ΗΠΑ και τη Βόρεια Κορέα πρόκειται να συναντηθούν στο άμεσο
μέλλον για να ολοκληρώσουν τις λεπτομέρειες σχεδίου για την αποστολή 240.000
τόνων βοήθειας σε τρόφιμα στην Πιονγκγιάνγκ». Η Χίλαρι Κλίντον ξεκαθάρισε πάντως
ότι «η συμφωνία αναφέρεται σε εντατική παρακολούθηση για να διασφαλιστεί ότι η
βοήθεια θα δοθεί σ' αυτούς που την έχουν ανάγκη». 

Τρίκαλα - Γιάννενα 1,5 ώρα γρηγορότερα! Δύο νέα τμήματα, μήκους 17,5
χιλιομέτρων, της Εγνατίας Οδού παραδόθηκαν χθες στην κυκλοφορία. Πλέον
αποφεύγεται η Κατάρα, ο επικίνδυνος δρόμος μήκους 90 χλμ., ενώ συντομεύεται η
διαδρομή από τα Τρίκαλα μέχρι τα Γιάννενα κατά 1,5 ώρα περίπου. Ο υπουργός
ΠΕΧΩΔΕ Γιώργος Σουφλιάς, συνοδευόμενος από τον υπουργό Αγροτικής Ανάπτυξης
Σωτήρη Χατζηγάκη, επισκέφθηκε την Ήπειρο και παρέδωσε δύο σημαντικά τμήματα της
Εγνατίας από σήραγγα Δρίσκου μέχρι τον κόμβο του Αράχθου μήκους 2,5 χλμ., που
περιλαμβάνει και τη γέφυρα Αράχθου και από Κόμβο Μετσόβου μέχρι Κόμβο Παναγιάς -
Έξοδος προς Θεσσαλία μήκους 15 χλμ. Πλέον απομένουν 31 χιλιόμετρα προς Γρεβενά
για να ολοκληρωθεί ολόκληρος ο άξονας της Εγνατίας. Από αυτά τα μισά είναι
έτοιμα και τα υπόλοιπα θα ετοιμασθούν τέλος Απριλίου. «Η δέσμευσή μας από το
2004 ήταν ότι ο κύριος άξονας της Εγνατίας να ολοκληρωθεί στο τέλος του 2008. Η
απόκλιση των τεσσάρων μηνών οφείλεται στη φοβερή κακοκαιρία που έπληξε την
περιοχή. Η Εγνατία Οδός πλέον ολοκληρώνεται. Από τον Μάιο θα μπορεί ο καθένας να
διατρέχει ολόκληρη την ΕΓΝΑΤΙΑ από την Ηγουμενίτσα μέχρι τους Κήπους του Έβρου»
δήλωσε ο κ. Σουφλιάς. Ο υπουργός επισκέφθηκε το μεγαλύτερο μέτωπο έργων στην
Ελλάδα και ένα από τα μεγαλύτερα της Ευρώπης, συνολικού μήκους 96 χλμ. από τα
Γιάννενα μέχρι τα Γρεβενά. Ουσιαστικά, με αυτά τα δύο τμήματα, η Εγνατία Οδός
διασχίζει κάθετα την οροσειρά της Πίνδου, ενώνοντας την Ανατολική με τη Δυτική
Ελλάδα. Είναι ένα πλέγμα έργων το οποίο μεταξύ άλλων περιλαμβάνει: - 24 σήραγγες
διπλού κλάδου με συνολικό μήκος 25,6 χλμ. Η μεγαλύτερη του Δρίσκου έχει μήκος
4.563 μέτρα και ακολουθεί η σήραγγα Μετσόβου μήκους 3.570 μέτρων. 

Άγκυρα: Έκρηξη έξω από την αμερικανική πρεσβεία. Σήμερα, στην Άγκυρα, σημειώθηκε
έκρηξη έξω από την αμερικανική πρεσβεία, με αποτέλεσμα ένας καμικάζι (δράστης)
και ένας φρουρός ασφαλείας να χάσουν τη ζωή τους. "Η αιτία της έκρηξης παραμένει
άγνωστη. Αποτέλεσμα της έκρηξης αποτελεί ο θάνατος ενός καμικάζι και ενός
φρουρού ασφαλείας, καθώς επίσης και ο τραυματισμός μιας γυναίκας, η οποία
βρισκόταν εκεί για να λάβει θεώρηση εισόδου. Παράλληλα, το φυλάκιο έξω από την
πρεσβεία, καθώς επίσης και το κτήριο της πρέσβειας, έχουν δεχτεί σοβαρές
ζημιές", αναφέρει ο Αλααντίν Γιουκσέλ, Κυβερνήτης της Άγκυρας. Οι αντιπροσώποι
των Αμερικανών και των Τούρκων δηλώνουν πως η έκρηξη δεν θα χαλάσει τις σχέσεις
των δύο χωρών. Αρκετοί αναλυτές θεωρούν πως "η επίθεση οφείλεται στη βοήθεια των
Δυτικών, οι οποίοι έστειλαν στα σύνορα Τουρκίας και Συρίας έξι συστοιχίες
πυραύλων", ενώ άλλοι δηλώνουν πως "η επίθεση μπορεί να έχει ως αιτία την
κατάσταση που επικρατεί στο τουρκοκουρδικό μέτωπο". 

Η Ιαπωνία μπορεί να καταστρέψει τον πύραυλο της Βορείου Κορέας 2012-03-20 Το
Υπουργείο Αμύνης της Ιαπωνίας δήλωσε ότι είναι έτοιμο να αναχαιτίσει πύραυλο -
φορέα δορυφόρου της Βορείου Κορέας, ο οποίος αναμένεται να εκτοξευτεί στα μέσα
του επόμενου μήνα. «Μέχρι τώρα εξετάζουμε πολλές επιλογές. Η αναχαίτιση του -
πυραύλου φορέα δορυφόρου είναι μια απ' αυτές τις επιλογές», δήλωσε ο Υπουργός
Αμύνης της Ιαπωνίας, Ναόκι Τανάκα. Οι Αρχές της Ιαπωνίας δηλώνουν ότι «η
εκτόξευση πυραύλου από τη Βόρεια Κορέα θα παραβιάσει τη συμφωνία με τον ΟΗΕ».
Την έντονη αντίδραση τους για την εκτόξευση πυραύλου από τη Βορεία Κορέα είχαν
εκφράσει οι ΗΠΑ, οι οποίες δήλωσαν ότι «η Βόρεια Κορέα θέλει να δοκιμάσει
βαλλιστικό πύραυλο». Την αντίδραση της εξέφρασε και η Ρωσία, η οποία κάλεσε τους
Βορειοκορεάτες να «μην κάνουν βήματα που θα φέρουν συρράξεις στη χερσόνησο». 

. (ES) Κύριε Πρόεδρε, ως εκπρόσωπος της Προεδρίας του Συμβουλίου της Ένωσης, έχω
την αρμοδιότητα να παρέμβω εν συντομία σχετικά με αυτά τα θέματα Δικαιοσύνης και
Εσωτερικών Υποθέσεων. Πιστεύω ότι είναι γνωστή η θέση της χώρας μου ως μεγάλου
υποστηρικτή του χώρου ασφάλειας, δικαιοσύνης και ελευθερίας. Η ισπανική
Προεδρία, από την έναρξή της, επανέλαβε τη δέσμευσή της να συνεργαστεί στενά με
το Ευρωπαϊκό Κοινοβούλιο, όπως επιβεβαίωσαν στις εμφανίσεις τους ενώπιον του
Κοινοβουλίου ο Πρόεδρος του Συμβουλίου, ο Πρόεδρος της ισπανικής κυβέρνησης, ο
πρώτος Αντιπρόεδρος της κυβέρνησης και Υπουργός Εσωτερικών και ο Υπουργός
Δικαιοσύνης στην Επιτροπή Ελευθεριών και Δικαιωμάτων των Πολιτών. Η παρουσία μου
σήμερα εδώ εντάσσεται στο πλαίσιο της βούλησης να διατηρηθεί μια ανοιχτή σχέση
μεταξύ των δύο οργάνων και να βελτιωθεί η θεσμική συνεργασία με το Κοινοβούλιο.
Το Ευρωπαϊκό Κοινοβούλιο, με την έγκριση της πρώτης έκθεσης Watson, ο οποίος
ήταν πρωτοπόρος σ' αυτά τα θέματα σχετικά με την τρομοκρατία, και με το
σημαντικό ψήφισμα που εγκρίθηκε στις 5_Σεπτεμβρίου, τέθηκε στην εμπροσθοφυλακή
της διεθνούς κοινότητας στην καταπολέμηση της τρομοκρατίας, και έχει μεγάλη
σημασία ακριβώς το ότι αυτό συνέβη στις 5_Σεπτεμβρίου, πριν από τις 11, την
ημερομηνία κατά την οποία φαίνεται ότι η διεθνής κοινότητα ανακάλυψε την μάστιγα
που μας πλήττει. Πιστεύω ότι η έγκριση αυτής της έκθεσης αποκάλυψε τη μεγάλη
ευαισθησία του Ευρωπαϊκού Κοινοβουλίου για την αντιμετώπιση των απειλών του
καιρού μας. Το περιεχόμενο αυτής της έκθεσης Watson, την οποία η Προεδρία
συμμερίζεται, δημιούργησε το απαραίτητο πολιτικό περιβάλλον για να μπορέσει η
Ευρωπαϊκή Επιτροπή, η οποία εργαζόταν πολύ καιρό ήδη για την προετοιμασία των
αποφάσεων-πλαίσιο σχετικά με την καταπολέμηση της τρομοκρατίας και το ευρωπαϊκό
ένταλμα σύλληψης, να παρουσιάσει επειγόντως, μετά τις 11_Σεπτεμβρίου, και τα δύο
νομοθετικά σχέδια, τα οποία μπόρεσαν να αποτελέσουν αντικείμενο συμβιβασμού στο
Συμβούλιο Δικαιοσύνης και Εσωτερικών Υποθέσεων στις 6 και 7_Δεκεμβρίου και τα
οποία επικυρώθηκαν πολιτικά στο Ευρωπαϊκό Συμβούλιο του Λάκεν. Το Ευρωπαϊκό
Κοινοβούλιο μόλις παρουσίασε την έκθεση σχετικά με τις δύο αυτές αποφάσεις με
εξαιρετικά υψηλό επίπεδο τεχνικής ικανότητας και πολιτικής ευαισθησίας. Οφείλω
να πω ότι η ταχύτητα με την οποία χρειάστηκε να συζητήσει αυτά τα θέματα το
Συμβούλιο, για να αντεπεξέλθει στις προσδοκίες της κοινωνίας μας μετά τα
γεγονότα της 11ης_Σεπτεμβρίου δεν πρέπει να μας κάνει να ξεχνάμε τη σημασία που
έχει σήμερα αυτή η συζήτηση στο Ευρωπαϊκό Κοινοβούλιο. Προφανώς, γνωρίζουμε τη
λύπη του Ευρωπαϊκού Κοινοβουλίου που δεν είχε αρκετό χρόνο στη διάθεσή του για
να συζητήσει αυτά τα θέματα και θα ήθελα να διευκρινίσω σχετικά ότι οι αποφάσεις
πλαίσιο ανταποκρίνονται στο αίτημα του Ευρωπαϊκού Συμβουλίου προς το Συμβούλιο
που διατυπώθηκε στο ψήφισμα της 5ης_Νοεμβρίου_2001, να υιοθετήσει μέτρα προς
αυτή την κατεύθυνση. Όπως ήδη είπα, η Ευρωπαϊκή Επιτροπή μελετούσε εδώ και καιρό
τα σχέδια και μπόρεσε να τα παρουσιάσει αμέσως μετά τις τρομοκρατικές επιθέσεις
της 11ης_Σεπτεμβρίου, χάρη στο έργο που είχε επιτελέσει προηγουμένως. Όσον αφορά
τη λίστα των τρομοκρατικών οργανώσεων, η ισπανική Προεδρία γνωρίζει τη
δυσαρέσκεια που προκάλεσε σ' αυτή την Αίθουσα η υιοθέτηση από το Συμβούλιο, στις
27_Δεκεμβρίου, υπό τη βελγική Προεδρία, μίας λίστας τρομοκρατικών οργανώσεων,
που σχετίζεται στενά με τον κανονισμό (ΕΚ) αριθ. 2580/2001, χωρίς να υπάρχει
προηγούμενη διαβούλευση με το Ευρωπαϊκό Κοινοβούλιο, το οποίο είχε εκφράσει την
επιθυμία του να αποφανθεί σχετικά με αυτό το ζήτημα. Είναι προφανές, κυρίες και
κύριοι, ότι δεν πρόκειται να μιλήσουμε για τη νομιμότητα που προστατεύει την
απόφαση που υιοθετήθηκε από το Συμβούλιο στο πλαίσιο του άρθρου 15 της Συνθήκης
για την Ευρωπαϊκή Ένωση, αλλά πρέπει να μιλήσουμε, περισσότερο από νομιμότητα,
για πολιτική στάση, και μπορώ να πω εξ ονόματος του Συμβουλίου ότι το θεσμικό
μας όργανο έχει την καλύτερη διάθεση να διατηρήσει άριστες σχέσεις με το
Κοινοβούλιο, στο πλαίσιο του άρθρου 39, παράγραφος 1 της Συνθήκης για την
Ευρωπαϊκή Ένωση. Στη συγκεκριμένη περίπτωση των καταλόγων των τρομοκρατικών
οργανώσεων, υπογραμμίζω ότι το Συμβούλιο επεξεργάστηκε δύο καταλόγους. Καταρχάς,
ένα εμπιστευτικό έγγραφο που εκπονήθηκε από την Ομάδα "Τρομοκρατία", το οποίο
του παρουσιάστηκε στην συνεδρίαση της 7ης_Δεκεμβρίου και στο οποίο
περιλαμβάνονται 34 τρομοκρατικές οργανώσεις. Αυτός ο κατάλογος αποτελούσε μέρος,
μέχρι την 1η_Ιουνίου_2001, του εγγράφου "Απειλή" της Προεδρίας, εμπιστευτικού
χαρακτήρα, το οποίο δεν συζητήθηκε ποτέ με το Ευρωπαϊκό Κοινοβούλιο. Επιπλέον,
κατά τη διάρκεια της βελγικής Προεδρίας συμφωνήθηκε η επεξεργασία ενός
αποχαρακτηρισμένου έγγραφου σχετικά με την απειλή, που θα διαβιβαστεί στο
Ευρωπαϊκό Κοινοβούλιο και που θα το λάβετε, κυρίες και κύριοι, όταν ολοκληρωθούν
οι διάφορες γλωσσικές αποδόσεις. Είναι προφανές ότι καμία διάταξη της Συνθήκης
δεν επιβάλλει στο Συμβούλιο να διαβουλευθεί ή να ενημερώσει το Κοινοβούλιο
σχετικά μ' αυτό το εμπιστευτικό έγγραφο, το οποίο, εν πάση περιπτώσει, θα έχανε
την αξία του αν συζητιόταν δημοσίως, και ο τελικός αποδέκτης του οποίου είναι οι
αντιτρομοκρατικές υπηρεσίες των κρατών μελών. Η άλλη απόφαση του Συμβουλίου
είναι η 2001/927/ΕΚ, η οποία περιέχει έναν δημόσιο κατάλογο τρομοκρατών και
τρομοκρατικών οργανώσεων, που συνδέεται με τον κανονισμό (ΕΚ) αριθ. 2580/2001
και τις κοινές θέσεις 01/930 και 01/931. Η υιοθέτηση αυτών των μέσων
ανταποκρίνεται σε μία εξαιρετική κατάσταση, στην οποία η εκτέλεση της εντολής
του Ευρωπαϊκού Συμβουλίου και το ψήφισμα 1373 του Συμβουλίου Ασφαλείας των
Ηνωμένων Εθνών επικράτησαν έναντι οποιασδήποτε άλλης εκτίμησης. Η ευρωπαϊκή
κοινή γνώμη απαιτούσε από μας μία ταχεία, ορατή και αποφασιστική δράση στην
καταπολέμηση της τρομοκρατίας. Παρά το επείγον του θέματος, το Συμβούλιο
διαβουλεύθηκε με το Κοινοβούλιο σχετικά με τον κανονισμό (ΕΚ) αριθ. 2580/2001,
αλλά οι αλλαγές στο νομοθετικό πλαίσιο, όπου το Συμβούλιο διαφυλάττει τις
εκτελεστικές αρμοδιότητες για τον εαυτό του, σύμφωνα με το άρθρο 202 της
Συνθήκης, που επιβεβαιώνεται από τη νομολογία του Ευρωπαϊκού Δικαστηρίου, δεν το
υποχρεώνουν να διαβουλεύεται με το Κοινοβούλιο. Παρ' όλα αυτά, η Προεδρία του
Συμβουλίου επιθυμεί να επαναλάβει τη βούλησή της να συμμετέχει το Ευρωπαϊκό
Κοινοβούλιο, στο πλαίσιο των Συνθηκών και στον μεγαλύτερο δυνατό βαθμό, στα
θέματα Δικαιοσύνης και Εσωτερικών Υποθέσεων, και θα κρατά ενήμερο το Σώμα στον
τομέα της αστυνομικής και δικαστικής συνεργασίας. Η παρουσία του πρώτου
Αντιπροέδρου της Κυβέρνησης και Υπουργού Εσωτερικών και του Υπουργού Δικαιοσύνης
της Προεδρίας αυτές τις τελευταίες εβδομάδες σ' αυτή την Αίθουσα υπογραμμίζουν
τη βούληση της Προεδρίας να εργαστεί με το Ευρωπαϊκό Κοινοβούλιο. Τέλος, όσον
αφορά τον ορισμό της τρομοκρατικής πράξης, το κείμενο της κοινής θέσης 01/931
επαναλαμβάνει το περιεχόμενο της απόφασης-πλαίσιο του Συμβουλίου, για την οποία
έχουν γίνει διαβουλεύσεις με το Κοινοβούλιο. 

Κύριε Πρόεδρε, η καθιέρωση του ευρώ ως μετρητό χρήμα δεν αποτελεί μόνο
διαχειριστική και οργανωτική επιτυχία, αλλά συμβάλλει πραγματικά ήδη σήμερα στην
καλύτερη διαμόρφωση και εξεύρεση της ευρωπαϊκής ταυτότητας και αυτό δεν μπορούν
να το αλλάξουν οι ευρωσκεπτικιστές της Ιταλίας. (Χειροκροτήματα) Με το απτό ευρώ
η Ευρώπη γίνεται μια πραγματικότητα της καθημερινής μας ζωής, όπως το λέγαμε
πάντα εμείς οι βουλευτές. Το ευρώ ήταν κατά κάποιο τρόπο η πρώτη επιλογή του
Ευρωπαϊκού Κοινοβουλίου μετά από τη δική του άμεση εκλογή, και προπάντων η πρώτη
επιλογή της Επιτροπής Οικονομικής και Νομισματικής Πολιτικής. Με αυτή την έννοια
το ευρώ ανήκει εδώ και δύο δεκαετίες στα δημοφιλέστερα σχέδια του Ευρωπαϊκού
Κοινοβουλίου. Υποστηρίξαμε με θέρμη την ενιαία αγορά και το ενιαίο νόμισμα και
συμμετείχαμε στη διαμόρφωσή τους. Θεωρώ ότι πρέπει να ευχαριστήσει κανείς όλους
τους βουλευτές του Σώματος για το επίτευγμα αυτό καθώς επίσης και εσάς, κύριε
von Wogau. (Χειροκροτήματα) Η λέξη ευρώ θα αποτελέσει κατά την άποψή μου την πιο
θετική λέξη του έτους 2002. Σε τελική ανάλυση, το ευρώ ενσαρκώνει τη δυναμική
και την αποφασιστικότητα της Ευρώπης να δημιουργήσει μια ευρωπαϊκή ταυτότητα, να
βελτιώσει την ευρωπαϊκή ανταγωνιστικότητα προς όφελος της οικονομίας και της
απασχόλησης και να συνενωθεί σε μια μόνιμη κοινότητα αλληλεγγύης. Η Νομισματική
Ένωση ολοκληρώνει την εσωτερική αγορά - που αποτελεί τη σωστή απάντηση στις
προκλήσεις της παγκοσμιοποίησης - και την καθιστά ωφέλιμη για όλους - για τις
μικρές και μεσαίες επιχειρήσεις και προπάντων για τους πολίτες. Το ευρώ θα
στεφθεί με επιτυχία διότι το έχουν αποδεχθεί όχι μόνο οι αγορές αλλά και ο
κόσμος. Πολλοί άνθρωποι χαίρονται που ζουν επιτέλους στη χώρα του ευρώ - και
αυτό το είχαμε επανειλημμένα τονίσει εμείς οι βουλευτές. Η επιτυχία της έναρξης
της κυκλοφορίας του ευρώ με τη μορφή μετρητού χρήματος έχει ενθουσιάσει τους
πάντες και έχει δημιουργήσει ένα κλίμα αισιοδοξίας, το οποίο χρειαζόμαστε
επειγόντως στην Ευρώπη προκειμένου να αυξηθούν οι επενδύσεις, να αναθερμανθεί η
ζήτηση στην εσωτερική αγορά και να ενισχυθεί η απασχόληση. Η καθιέρωση του ευρώ
αποτελεί επιστέγασμα και ανταμοιβή των συνεχών προσπαθειών που έγιναν στην
πορεία προς τη Νομισματική Ένωση. Ήδη σήμερα αναρωτιούνται πολλοί γιατί δεν είχε
κυκλοφορήσει το ευρώ πολύ νωρίτερα όπως το ζητούσαμε εμείς οι βουλευτές. Η
Δανία, η Σουηδία και η Μεγάλη Βρετανία καλούνται να προσχωρήσουν στην ευρωζώνη
πριν από τη διεύρυνση προς Ανατολάς. Το γερμανικό μάρκο ήταν ένα νόμισμα με
λαμπρό παρελθόν. Τα τρία χρόνια της Νομισματικής Ένωσης μας υπόσχονται ένα
παρόμοια σταθερό νομισματικό μέλλον. Μέχρι σήμερα είχαμε πάντως στη Νομισματική
Ένωση χαμηλότερα ποσοστά πληθωρισμού απ' ότι στις προηγούμενες δεκαετίες του
γερμανικού μάρκου. Αυτό συνεπάγεται και χαμηλά επιτόκια που εξασφαλίζουν
ευνοϊκούς και πρόσφορους για επενδύσεις όρους χρηματοδότησης. Κατά συνέπεια, η
Νομισματική Ένωση τήρησε αυτά που είχε υποσχεθεί από πολιτική άποψη η Συνθήκη
του Μάαστριχτ, ότι δηλαδή θα οδηγήσει στη σταθερότητα των τιμών. Με την
κυκλοφορία του ευρώ ως μετρητού χρήματος, οι επιτυχίες γίνονται ορατές και για
τους καταναλωτές: θα μειωθούν οι τιμές για καταναλωτικά αγαθά διαρκείας όπως
είναι λ.χ. τα αυτοκίνητα. Με την ολοκλήρωση του προγράμματος της εσωτερικής
αγοράς μέσω του ευρώ, ο ανταγωνισμός αποβαίνει προς όφελος των καταναλωτών
δεδομένου ότι μεσοπρόθεσμα ασκείται πίεση στις τιμές και δημιουργούνται κίνητρα
για την παραγωγή καλύτερης ποιότητας. Η ολοκλήρωση της Οικονομικής και
Νομισματικής Ένωσης καθώς και της εσωτερικής μεταρρύθμισης της Ευρωπαϊκής
Ένωσης, η θέσπιση ενός ευρωπαϊκού συντάγματος, όπως και η επιτυχία της
διεύρυνσης προς Ανατολάς είναι οι μεγάλες προκλήσεις που θα έχει να
αντιμετωπίσει η Ευρώπη. Εδώ δεν πρέπει όμως να ξεχάσουμε το εξής: το ευρώ δεν
είναι μόνο ένα νομισματικό πρόγραμμα, αλλά ήταν ανέκαθεν και πολιτικό πρόγραμμα,
αποτελώντας τμήμα της Πολιτικής Ένωσης της Ευρώπης. Σε σχέση με την υδρόγειο, η
Ευρώπη είναι μόνο μια μικρή επιφάνεια και για τον λόγο αυτό η ολοκλήρωση της
εσωτερικής αγοράς μέσω της Νομισματικής Ένωσης είναι ασφαλώς η σωστή απάντηση.
Επιπλέον, το ευρώ αποδεικνύει την ικανότητα των Ευρωπαίων να οργανώνουν τα κοινά
τους στοιχεία προς δικό τους όφελος, προς όφελος όλων των ευρωπαϊκών κρατών. Το
ευρώ είναι ταυτόχρονα συνδετικός κρίκος και λαβή για έριδες όσον αφορά περαιτέρω
φιλόδοξα σχέδια για την Ευρώπη. Ο Σαίξπηρ είχε επισημάνει δικαίως ότι: "όπου
προπορεύεται το χρήμα, ανοίγουν όλοι οι δρόμοι". Αυτό ελπίζω ότι ισχύει και για
τον αποτελεσματικότερο και καλύτερο συντονισμό μεταξύ οικονομικής,
δημοσιονομικής και κοινωνικής πολιτικής και πολιτικής για την απασχόληση. Το
ευρώ χρειάζεται επειγόντως στήριξη από ένα είδος οικονομικής κυβέρνησης. Οι
εξελίξεις στην οικονομική συγκυρία δεν διαμορφώνονται πλέον στο πλαίσιο εθνικών
κρατών αλλά στο πλαίσιο οικονομικών ζητημάτων. Για τον λόγο αυτό η Σύνοδος
Κορυφής της Βαρκελώνης καλείται να ανταλλάξει τον δογματισμό στην εφαρμογή του
Συμφώνου Σταθερότητας και Ανάπτυξης, το οποίο δίνει περιθώρια, με μια συμπαγή
πολιτική που στόχο θα έχει τη νομισματική, τη χρηματοοικονομική αλλά και την
κοινωνική σταθερότητα. Ιδιαίτερα σημαντικό ρόλο έπαιξε ο ζήλος που επιδείξαμε
στον νομισματικό διάλογο με την Ευρωπαϊκή Κεντρική Τράπεζα. Εμείς, ως
Κοινοβούλιο, υποστηρίξαμε την ανεξαρτησία της Ευρωπαϊκής Κεντρικής Τράπεζας,
αλλά ταυτόχρονα και την υποχρέωσή της να λογοδοτεί. Από αυτή την άποψη είναι
πολύ σημαντικό που οργανώσαμε και προκαλέσαμε μια πολιτιστική επανάσταση στην
Ευρώπη, καθότι στην προηγούμενη σχέση των κρατών μελών με τις εθνικές κεντρικές
τράπεζες δεν υπήρχε αυτή η δημοκρατική υποχρέωση λογοδοσίας που έχουμε σήμερα. Η
υποχρέωση αυτή καθιστά διαφανή και εύληπτη τη νομισματική πολιτική και συμβάλλει
στη διερεύνηση αυτού του μυστηρίου, δεδομένου ότι η νομισματική πολιτική δεν
είναι ουδέτερη αλλά επηρεάζει και την πραγματική οικονομία, την ανάπτυξη και την
απασχόληση. 

Συνεργασία μεγάλων φαρμακοβιομηχανιών σε έρευνες για θεραπείες σοβαρών
ασθενειών. 10 απ’ τις μεγαλύτερες φαρμακοβιομηχανίες του κόσμου, που συνήθως
ανταγωνίζονται έντονα η μια την άλλη, συνεργάζονται τώρα με τις αμερικανικές
αρχές σε μια ασυνήθιστη νέα προσπάθεια για την ανάπτυξη θεραπειών για ορισμένες
απ’ τις σοβαρότατες ασθένειες. Η συμφωνία προβλέπει ότι οι εταιρείες θα
δαπανήσουν από κοινού 230 εκατομμύρια δολάρια μέσα στα επόμενα 5 χρόνια σε
έρευνες για ασθένειες όπως η Νόσος Αλτσχάιμερ, ο διαβήτης τύπου Β, η
ρευματοειδής αρθρίτιδα και ο ερυθηματώδης λύκος. Οι εν λόγω φαρμακοβιομηχανίες
έχουν ήδη ξοδέψει δισεκατομμύρια δολάρια τα τελευταία χρόνια σε έρευνες για νέα
φάρμακα με στόχο την αύξηση των κερδών τους και τη διατήρηση της
ανταγωνιστικότητάς τους έναντι άλλων φαρμακοβιομηχανιών. Αλλά ο επικεφαλής του
Εθνικού Ινστιτούτου Υγείας, Φράνσις Κόλλινς, δήλωσε ότι η προσέγγιση της
εταιρικής απομόνωσης που ακολουθούσαν μέχρι σήμερα οι φαρμακοβιομηχανίες έχει
οδηγήσει σε υψηλά ποσοστά αποτυχίας για την ανάπτυξη νέων πρωτοποριακών
θεραπειών. Μια φαρμακοβιομηχανία χρειάζεται 14 χρόνια για να αναπτύξει ένα νέο
φάρμακο με κόστος 1 δισεκατομμύριο δολάρια κατά μέσο όρο, και το 99% των
ερευνητικών προσπαθειών αποτυγχάνουν, επεσήμανε ο κ. Κόλλινς, προσθέτοντας:
"Είναι καιρός να συνεργαστούμε" προς αναζήτηση επιστημονικών καινοτομιών και την
ανάπτυξη φαρμάκων που θα θεραπεύουν σοβαρότατες ασθένειες. Η ερευνητική αυτή
ομάδα δημιουργήθηκε με πρωτοβουλία του Εθνικού Ινστιτούτου Υγείας και της
Υπηρεσίας Τροφίμων και Φαρμάκων των ΗΠΑ. Τα ερευνητικά συμπεράσματα της ομάδας
και οι σχετικές της αναλύσεις θα είναι διαθέσιμα στο ευρύτερο κοινό,
προσφέροντας έτσι πρόσβαση και σε άλλους ερευνητές να μελετήσουν στοιχεία που θα
μπορούσαν να χρησιμοποιηθούν για περαιτέρω έρευνες και ανάπτυξη νέων φαρμάκων. 

Κύριε Πρόεδρε, επί περισσότερο από ένα έτος εμείς στις ομάδες διαπραγμάτευσης
του Κοινοβουλίου, μαζί με την Επιτροπή και το Συμβούλιο των Υπουργών,
προσπαθούσαμε να λύσουμε ένα γρίφο. Συμφωνούμε όλοι με τον Βαρόνο Lamfalussy και
την επιτροπή σοφών ότι για την αποτελεσματική ρύθμιση των χρηματαγορών και τη
δημιουργία μιας ενιαίας χρηματοπιστωτικής αγοράς απαιτείται να εκχωρήσουμε
αρμοδιότητες στην Επιτροπή και σε μια πιο ευέλικτη επίσημη επιτροπή. Υπάρχει
όμως ένα βασικό πρόβλημα. Αν και η Συνθήκη του Μάαστριχτ παρέσχε το 1992 στο
Σώμα την εξουσία της συναπόφασης όσον αφορά τέτοιου είδους νομοθεσία δεν του
παρέσχε την εξουσία να εποπτεύει αποτελεσματικά το ρόλο οποιασδήποτε επιτροπής.
Αυτό που είδαμε στο παρελθόν όσον αφορά τέτοιου είδους επιτροπές δεν μας άρεσε:
ήταν μυστικοπαθείς, γραφειοκρατικές, καφκικές. Ένας όρος στον οποίο επέμενε η
Ομάδα μου ήταν ότι αυτή η νοοτροπία της μυστικότητας πρέπει να αλλάξει
ουσιαστικά, ανοίγοντας τη διαδικασία λήψης αποφάσεων όχι μόνο σε εμάς στο
Κοινοβούλιο, αλλά και στον έξω κόσμο. Χρειαζόμασταν εχέγγυα διαφάνειας,
ανοίγματος και διαβούλευσης. Μας δίδονται εδώ στη δήλωση του Προέδρου και στην
επιστολή που ο Επίτροπος Bolkestein απηύθυνε στην πρόεδρο της Επιτροπής
Οικονομικής και Νομισματικής Πολιτικής. Αλλά πώς επρόκειτο να διασφαλίσουμε ότι
οι υποσχέσεις αυτές για αλλαγή νοοτροπίας, που τόσο συχνά αθετούντο, θα
τηρούνταν τελικά; Έγινε σαφές ότι καμία μόνιμη αλλαγή δεν θα μπορούσε να γίνει
προτού ολοκληρωθούν η Συνέλευση και η Διακυβερνητική Διάσκεψη του 2004. Μόνο μια
ΔΔ θα μπορούσε να αλλάξει το άρθρο 202, το οποίο κατά βάση παρέχει αποκλειστικά
δικαιώματα εποπτείας των επιτροπών στο Συμβούλιο Υπουργών, αγνοώντας το νέο ρόλο
του Κοινοβουλίου. Χρειαζόμασταν μια υπόσχεση ότι οι ανησυχίες μας, οι οποίες
αγνοήθηκαν σε διαδοχικές αναθεωρήσεις της συνθήκης, θα λαμβάνονταν υπόψη.
Χρειαζόμασταν μια μεταβατική λύση που θα σήμαινε ότι οι ευρωπαίοι αποταμιευτές
και επενδυτές δεν θα έπρεπε να περιμένουν πολύ ακόμη για την ολοκλήρωση της
ενιαίας αγοράς χρηματοπιστωτικών υπηρεσιών, η οποία ξεκίνησε το 1973. Η υγεία
της ευρωπαϊκής οικονομίας εξαρτάται από αυτή τη νομοθεσία. Μια ζωτική και
δυναμική οικονομία εξαρτάται από ένα αποδοτικό χρηματοπιστωτικό σύστημα για τη
συλλογή των αποταμιεύσεων και τη διοχέτευσή τους με χαμηλό κόστος στις πλέον
παραγωγικές χρήσεις. Ήταν εδώ και πολύ καιρό σαφές στην Ομάδα των Φιλελευθέρων
ότι η μόνη δυνατή μεταβατική λύση θα ήταν να τεθεί ένα χρονικό όριο στην
εκχώρηση αρμοδιοτήτων. Για πρώτη φορά στη νομοθεσία της ΕΕ, θα έχουμε μια ρήτρα
λήξης που θα αφαιρέσει τις αρμοδιότητες της Επιτροπής και της επιτροπής μετά από
τέσσερα χρόνια, αν αυτές δεν χρησιμοποιηθούν συνετά και καλά. Ευτυχώς, η αρχική
αντίθεση της Σοσιαλιστικής Ομάδας και του Ευρωπαϊκού Λαϊκού Κόμματος, καθώς και
οι ανησυχίες σχετικά με την ασφάλεια δικαίου, ξεπεράστηκαν. Οποιεσδήποτε
ρυθμίσεις εγκρίνει η επιτροπή θα συνεχίσουν να ισχύουν ακόμη και αν οι
αρμοδιότητές της ανασταλούν, αλλά το Κοινοβούλιο μπορεί να χτυπήσει το χέρι στο
τραπέζι, αν χρειαστεί. Είναι μια σημαντική στιγμή για την ελευθέρωση της
ευρωπαϊκής οικονομίας. Η συμφωνία θα στηρίξει το ευρώ - γιατί τι είναι το ενιαίο
νόμισμα αν οι αγορές στις οποίες κυκλοφορεί χωρίζονται ακόμη από εθνικούς
φραγμούς; Θα ενισχύσει την πεποίθηση ότι, όποιες και αν είναι οι προκλήσεις που
επιφυλάσσει το μέλλον για την οικονομική και νομισματική ένωση, η Ευρωπαϊκή
Ένωση μπορεί να τις ξεπεράσει και δείχνει ότι το Κοινοβούλιο είναι ένα σοβαρό
και υπεύθυνο νομοθετικό σώμα και εταίρος στην οικονομική μεταρρύθμιση. Η
μεταρρυθμιστική διαδικασία της Λισαβόνας τέθηκε ξανά σε εφαρμογή. Συγχαίρω θερμά
τον κ. von Wogau, τον εισηγητή μας, και συστήνω στο Σώμα να ψηφίσει την έκθεση
αυτή. 
