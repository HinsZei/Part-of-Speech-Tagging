Η Μάντσεστερ Γιουνάιτεντ ηττήθηκε από την Ατλέτικο Μπιλμπάο με σκορ 2:3
2012-03-09 Χθες, η Μάντσεστερ Γιουνάιτεντ ηττήθηκε με σκορ 2:3 από την Ατλέτικο
Μπιλμπάο, στα πλαίσια της φάσης των 16 του Γιουρόπα Λιγκ 2011-2012. Το σκορ του
αγώνα άνοιξε ο Γουέν Ρούνι στο 22ο λεπτό, ωστόσο οι φιλοξενούμενοι ισοφάρισαν με
τον Λλορέντε στο 44'. Στο δεύτερο ημίχρονο, η Ατλέτικο πέτυχε δύο τέρματα με
τους Όσκαρ ντε Μάρκος (71ο λεπτό) και Ικέρ Μουνιάιν (90ο λεπτό). Ωστόσο, ο Γουέν
Ρούνι με πέναλτι μείωσε το σκορ για την Μάντσεστερ. Οι δύο αντίπαλοι θα
ξανασυναντηθούν στις 15 Μαρτίου στο Στάδιο «Σαν Μαμές», με τους Ισπανούς να
χρειάζονται νίκη και ισοπαλία και με τους κόκκινους διαβόλους να χρειάζονται
νίκη με διαφορά δύο τερμάτων. 

Στον ποταμό Αχέροντα. Ο ποταμός Αχέροντας αποτελούσε κατά τη μυθολογία το δρόμο
μέσω του οποίου ο Άδης μετέφερε τις ψυχές στο βασίλειό του, στη λίμνη Αχερουσία.
Πηγάζει από τα ορεινά του Νομού Ιωαννίνων και έπειτα από διαδρομή 64 χιλιομέτρων
εκβάλλει στο Ιόνιο Πέλαγος. Ο Αχέροντας διασχίζοντας την κοιλάδα που
σχηματίζεται ανάμεσα στους ορεινούς όγκους της Δυτικής Ηπείρου διέρχεται από ένα
στενό φαράγγι μεταξύ των βουνών Παραμυθίας και Σουλίου, το οποίο ονομάζεται
"Στενά του Αχέροντα". Σε αρκετά σημεία του ποταμού σχηματίζονται νερόλακκοι και
μικρές λιμνούλες. Η ροή του ποικίλει: σε άλλες πλευρές ο ποταμός κυλά από ψηλούς
βράχους - μερικές φορές φτάνει τα εκατό μέτρα - και το πλάτος του φτάνει τα δύο
μέτρα. Σε περιοχές γύρω από τον ποταμό φιλοξενούνται σπάνια είδη φυτών - πάνω
από 180 - αλλά και ζώων όπως γερακίνες, λύκοι, αγριογούρουνα, βίδρες. Η
σημαντικότητα του Αχέροντα ήταν μεγάλη κατά την αρχαιότητα, οπότε και ιδρύθηκε
στην βορειοανατολική όχθη της Αχερουσίας το Νεκρομαντείο, ο σημαντικότερος τόπος
επικοινωνίας με τους νεκρούς και λατρείας των θεών του Κάτω Κόσμου. 

Μακελειό στη Φαλούτζα. Στο Ιράκ, κατά τη διάρκεια συγκρούσεων μεταξύ διαδηλωτών
(μέλη της σουνιτικής μειονότητας του Ιράκ) και στρατιωτών, πέντε άτομα έχασαν τη
ζωή τους, ενώ άλλα 20 σκοτώθηκαν. Οι διαδηλώσεις διεξήχθησαν στη Φαλούτζα,
εξήντα χιλιόμετρα δυτικά της Βαγδάτης, όταν οι διαδηλωτές, οι οποίοι ανήκουν στη
μειονότητα των Σουνιτών, επιτέθηκαν με πέτρες στους στρατιώτες, οι οποίοι με τη
σειρά τους άνοιξαν πυρ, με αποτέλεσμα πέντε άτομα να χάσουν τη ζωή τους και άλλα
είκοσι να τραυματιστούν. Οι Σουνίτες διαδηλώνουν κατά της κυβέρνησης του Νούρι
αλ Μάλικι, ο οποίος ανήκει στην πλειοψηφία των Σιίτων, ότι περιθωριοποιεί τους
ηγέτες της σουνιτικής μειοψηφίας. 

Αβοήθητοι οι άμαχοι στη Μπάμπα Αμρ της Συρίας 2012-03-06 Ομάδες του Ερυθρού
Σταυρού στη Συρία παρέδωσαν την Κυριακή προμήθειες σε περιοχές κοντά στην
γειτονιά Μπάμπα Αμρ της πόλης Χομς, αλλά για τρίτη συνεχόμενη ημέρα τους
απαγορεύτηκε η είσοδος στην συνοικία που ελέγχονταν μέχρι πρόσφατα από τους
αντάρτες. Οι ανησυχίες εντείνονται για τους πολίτες που έμειναν αβοήθητοι στην
Μπάμπα Αμρ. Ακτιβιστές αναφέρουν ότι «ολόκληρη η πόλη της Χομς είναι αντιμέτωπη
με μια ανθρωπιστική καταστροφή. Ηλεκτρικό, νερό και επικοινωνίες έχουν διακοπεί,
καθώς στην περιοχή επικρατούν τις τελευταίες ημέρες χαμηλές θερμοκρασίες και
έντονες χιονοπτώσεις. Τα τρόφιμα λιγοστεύουν και πολλοί άνθρωποι φοβούνται να
διακινδυνεύσουν μια έξοδο από τη χώρα». Πηγές της Αντιπολίτευσης αναφέρουν ότι
«οι κυβερνητικές δυνάμεις προσπαθούν να αποτρέψουν τις ομάδες του Ερυθρού
Σταυρού να γίνουν μάρτυρες της σφαγής που συντελείται από τους σύρους στρατιώτες
που καταδιώκουν και εκτελούν τους εναπομείναντες αντάρτες». Ο Γενικός Γραμματέας
των Ηνωμένων Εθνών, Μπαν Κι Μουν, ανέφερε την Παρασκευή ότι «έχει λάβει
μακάβριες πληροφορίες, σύμφωνα με τις οποίες οι δυνάμεις ασφάλειας συλλαμβάνουν
και βασανίζουν ανθρώπους στη Χομς μετά την αποχώρηση των ανταρτών». 

Οι μισοί Γάλλοι θεωρούν αυξημένη την τρομοκρατική απειλή 2012-03-24 Σύμφωνα με
έρευνες, το 53% των Γάλλων πιστεύουν ότι η τρομοκρατική απειλή αυξήθηκε ενώ το
υπόλοιπο 47% θεωρεί ότι δεν υπάρχει καμία τρομοκρατική απειλή. Η έρευνα της Ifop
έδειξε ότι «το μεγαλύτερο μέρος των ηλικιωμένων θεωρεί αυξημένη την τρομοκρατική
απειλή, ενώ μονάχα το 5% των ατόμων ηλικίας 18-24 ετών συμφωνεί μ' αυτή την
άποψη. Επίσης, τα κατώτερα κοινωνικά στρώματα εμφανίζουν μεγαλύτερη ανησυχία από
τα ανώτερα κοινωνικά στρώματα». Αυτά τα ποσοστά είναι τα πιο χαμηλά από τότε που
το IFOP ξεκίνησε δημοσκοπήσεις στη Γαλλία μετά τα γεγονότα της 11ης Σεπτεμβρίου
2001. Μετά τον θάνατο του Οσάμα μπιν Λάντεν, οκτώ στους δέκα Γάλλους πίστευαν
ότι η τρομοκρατική απειλή θα αυξηθεί. 

Η Ρωσία επιτρέπει χρήση αεροδρομίου της από ΝΑΤΟ 2012-03-15 Ο Υπουργός
Εξωτερικών της Ρωσίας, Σεργκέι Λαβρόφ, επιβεβαίωσε τις λεπτομέρειες συμφωνίας
που θα επιτρέπει στις ΗΠΑ και άλλα μέλη του ΝΑΤΟ να χρησιμοποιούν αεροδρόμιο
στην κεντρική Ρωσία ως κέντρο ανεφοδιασμού των δυνάμεων που βρίσκονται στο
Αφγανιστάν. Ο Σεργκέι Λαβρόφ είπε στους Ρώσους βουλευτές την Τετάρτη ότι «το
σχέδιο δεν είναι τελικό». Απέρριψε επίσης τις φήμες που αναφέρουν ότι «οι ΗΠΑ θα
διατηρούν και στρατιωτική βάση κοντά στο συγκεκριμένο αεροδρόμιο». Ο Υπουργός
Εξωτερικών της Ρωσίας ανέφερε επίσης ότι «η επιτυχία της αποστολής του ΝΑΤΟ στο
Αφγανιστάν αποτελεί προτεραιότητα για την Ρωσία, καθώς η απειλή της τρομοκρατίας
και του εμπορίου ναρκωτικών θα περιοριστεί εάν υπάρξει σταθερότητα στο
Αφγανιστάν». Η ανακοίνωση έγινε μια ημέρα μετά τις δηλώσεις των Αρχών του
Κιργιστάν στον Αμερικανό Υπουργό Άμυνας, που επισκεπτόταν την περιοχή, ότι «δεν
θα ανανεώσουν την συμφωνία για την χρήση τοπικού σταθμού ανεφοδιασμού μετά την
λήξη της τον Ιούλιο του 2014». Το κέντρο ανεφοδιασμού που βρίσκεται κοντά στην
πρωτεύουσα της Κιργισίας ήταν το βασικό σημείο εισόδου και εξόδου των συμμαχικών
δυνάμεων στο Αφγανιστάν. Η Ρωσία έχει επιτρέψει στο παρελθόν στις ΗΠΑ και στο
ΝΑΤΟ να χρησιμοποιήσουν τον εναέριο χώρο της και σιδηροδρομικές γραμμές της για
την μεταφορά προμηθειών στο Αφγανιστάν. 

Κυρία Πρόεδρε, καλωσορίζουμε αυτή την πρωτοβουλία ως ένα ακόμα μικρό βήμα στην
πορεία προς την εκπλήρωση της εντολής που λάβαμε στη Σύνοδο του Τάμπερε να
καταστήσουμε την αρχή της αμοιβαίας αναγνώρισης ακρογωνιαίο λίθο της δικαστικής
συνεργασίας. Αληθεύει πράγματι ότι μέσα σε έναν αναπτυσσόμενο χώρο ελευθερίας,
ασφάλειας και δικαιοσύνης, τα κράτη μέλη οφείλουν να ξεκινήσουν να θέτουν τα
θεμέλια ώστε να εδραιωθεί η αμοιβαία εμπιστοσύνη στα νομικά τους συστήματα.
Χρειαζόμαστε μια νομοθετική πρωτοβουλία της ΕΕ ώστε να διευκολύνουμε την
αποτελεσματική διασυνοριακή συνεργασία και να βελτιώσουμε κάποια προηγούμενα
διεθνή νομικά όργανα, τα οποία είναι συχνά δυσκίνητα και γραφειοκρατικά.
Πράγματι, η Σύμβαση του 1991 σχετικά με την εκτέλεση αλλοδαπών αποφάσεων σε
ποινικές υποθέσεις - η οποία διαφορετικά θα ήταν σχετική με το θέμα μας - δεν
έχει τεθεί ακόμα σε ισχύ, δέκα χρόνια ύστερα από την υπογραφή της. Η ΕΕ πρέπει
να βασίσει μια συνεργασία στην έννοια της εκτέλεσης της απόφασης του κράτους
έκδοσης, και όχι στην έννοια της απόφασης να παρέχει ή όχι συνεργασία κατόπιν
αιτήσεως. Η άλλη διεθνής σύμβαση - η Σύμβαση του 1970 - περιλαμβάνει 13 αιτίες
για τις οποίες μια αίτηση μπορεί να απορριφθεί, κι έτσι μπορούμε να καταλάβουμε
γιατί το σύστημα δεν λειτουργεί αυτή τη στιγμή. Ωστόσο, πολλοί από εμάς σε αυτό
το Κοινοβούλιο μεριμνούμε ώστε η αρχή της αμοιβαίας αναγνώρισης να μην
υπονομεύσει τα ατομικά δικαιώματα των πολιτών, και σε αυτό το πεδίο γενικά είναι
πρωταρχικής σημασίας να τηρούνται τα νομικά εχέγγυα που περιλαμβάνονται, όχι
μόνο στην Ευρωπαϊκή Σύμβαση για την προάσπιση των δικαιωμάτων του ανθρώπου, αλλά
επίσης, θα έλεγα στον κ. Blockland, στον Χάρτη των Θεμελιωδών Δικαιωμάτων της ΕΕ
- ο οποίος οφείλει να είναι νομικά εκτελεστός. Η Ομάδα μου συμφωνεί ασφαλώς με
την άποψη της κ. Cerdeira Morterero ότι θα πρέπει να χρησιμοποιήσουμε το υπάρχον
σύστημα σημείων επαφής στο Ευρωπαϊκό Δικαστικό Δίκτυο, καθώς είναι άσκοπο να
ορίζουμε συνεχώς διαφορετικά συστήματα σημείων επαφής για ποικίλες πρωτοβουλίες.
Ωστόσο, υπάρχει εδώ ένα πρόβλημα ουσίας: οι άνθρωποι που ενδιαφέρονται για τις
ατομικές ελευθερίες - και εντάσσω και τον εαυτό μου σε αυτούς - αναγκάστηκαν να
συμφωνήσουν στα μέτρα της αμοιβαίας αναγνώρισης, χωρίς να έχουν στη διάθεσή τους
ένα πλήρες πρόγραμμα που θα διασφάλιζε ενδεχομένως ακόμα περισσότερο την τήρηση
των ατομικών δικαιωμάτων. Η Ομάδα μου πιστεύει πως η σφαιρική προσέγγιση είναι
απαραίτητη, και για τον λόγο αυτό αναμένουμε με μεγάλη ανυπομονησία τη Λευκή
Βίβλο της Επιτροπής σχετικά με αυτό το ζήτημα. Με κατηγόρησαν ότι συμφώνησα όσον
αφορά στο ευρωπαϊκό ένταλμα συλλήψεως, τη στιγμή που υποστηρίζω σθεναρά τα
ατομικά δικαιώματα. Αποτελεί πρόκληση για όλους εμάς - το Κοινοβούλιο, την
Επιτροπή και το Συμβούλιο - να θεσπίσουμε αυτά τα εχέγγυα, διότι είναι δύσκολο
να εξακολουθήσουμε να συμφωνούμε ώσπου να τα αποκτήσουμε. Ωστόσο, η Ομάδα μου
πιστεύει πως, παρόλο που οι ευρωσκεπτικιστές της δεξιάς ενίστανται σε
οποιαδήποτε συνεργασία σε αυτόν τον τομέα, όσοι από εμάς δεν ανήκουμε στην δεξιά
και ενδιαφερόμαστε για τις ατομικές ελευθερίες, θα πρέπει μεν να συμφωνήσουμε σε
αυτά τα μέτρα, αλλά στη συνέχεια θα πρέπει να ασκήσουμε πίεση στην Επιτροπή και
στο Συμβούλιο ώστε να επιτύχουμε τη θέσπιση αυτών των εχεγγύων των πολιτών. 

25/04/2005 Στη Χώρα της Αλοννήσου. Η εκπομπή "Μένουμε Ελλάδα" με το Γιώργο Αμυρά
και την Ρένια Τσιτσιμπίκου επισκέπτεται το μεσαιωνικό οικισμό στη Χώρα της
Αλοννήσου, την παλιά πρωτεύουσα του νησιού που σήμερα έχει κηρυχθεί διατηρητέα,
περπατάει στα στενά σοκάκια ανάμεσα στις λιθοσκέπαστες εκκλησίες και θαυμάζει
την μοναδική θέα προς τη θάλασσα. Στις εκκλησιές της Σίφνου. Το γραφικό
κυκλαδίτικο νησί της Σίφνου έχει 365 εκκλησίες, μία για κάθε ημέρα του χρόνου.
Εμείς επισκεφθήκαμε τη Μονή της Παναγίας στη Χρυσοπηγή και την εκκλησία του
Αγίου Συμεών στις Καμάρες, το λευκό χρώμα των οποίων συνδυάζεται αρμονικά με το
γαλάζιο του Αιγαίου. Σκιάθος - Η Ιερά Μονή Ευαγγελίστριας. Οι ρεπόρτερς της
εκπομπής ξεναγούνται στους χώρους της Ιεράς Μονής της Ευαγγελίστριας στη Σκιάθο,
η οποία ιδρύθηκε το 1797, διαδραματίζοντας σημαντικό ρόλο στον απελευθερωτικό
αγώνα κατά των Τούρκων, ενώ σήμερα φιλοξενεί σπάνια αντικείμενα και χειρόγραφα.
Στο γραφικό οικισμό της Λίνδου. Η κάμερα της εκπομπής ταξιδεύει στη Λίνδο, ένα
από τα πιο όμορφα χωριά της Ρόδου, σε απόσταση 46 χλμ. από την πρωτεύουσα,
χτισμένο πλάι στη θάλασσα και κάτω από τον επιβλητικό βράχο της ακρόπολης της
μεσαιωνικής πόλης της Λίνδου, ένα από τα πιο γοητευτικά θέρετρα της Ρόδου, που
συνδυάζει την ομορφιά της φύσης με την πλούσια πολιτιστική κληρονομιά. 

Στην Αλυκή της Θάσου. Η Αλυκή που πήρε το όνομά της από την παραφθορά του
ονόματος της Αλίκης, βασίλισσας της χερσονήσου αυτής κατά την παράδοση,
βρίσκεται στο νότιοδυτικό τμήμα της Θάσου και ήκμασε κατά την αρχαιότητα κυρίως
λόγω της εξόρυξης μαρμάρων. Η ύπαρξη του μαρμάρου στην επιφάνεια του εδάφους
συνετέλεσε στην εύκολη εξόρυξή του, η οποία έγινε κυρίως από τον 6ο έως τον 7ο
αιώνα π.Χ. Τα ερείπια ενός αρχαίου οικισμού που βρίσκονται πίσω από τα σπίτια
της παραλίας, το αρχαίο ιερό με τα δύο κτίσματα του 7ου αιώνα π.Χ. καθώς και ο
κούρος, ο οποίος βρίσκεται πλέον στο μουσείο της Κωνσταντινούπολης μαρτυρούν την
ύπαρξη και ανάπτυξη της αρχαίας πόλης. Κατά τα βυζαντινά χρόνια, το κέντρο
λατρείας μεταφέρθηκε στη θέση μιας νεκρόπολης, όπου σήμερα διασώζονται δύο
παλαιοχριστιανικές εκκλησίες. Ακολουθώντας το μονοπάτι του λόφου, ο επισκέπτης
μπορεί να δει τα παλιά λατομεία μαρμάρου. Η Αλυκή, η οποία σήμερα έχει γνωρίσει
σημαντική τουριστική ανάπτυξη προσφέρεται όχι μόνο για επίσκεψη στον
αρχαιολογικό της χώρο αλλά για κολύμπι στα καταγάλανα νερά της και για φαγητό
στα όμορφα ταβερνάκια της. 

Κύριε Πρόεδρε, καταρχάς, θα ήθελα να πω ότι η Ομάδα μου χαίρεται ειλικρινά που
σήμερα εγκρίθηκαν κατά τη δεύτερη ανάγνωση οι δύο εκθέσεις Watson. Η μία,
σχετικά με το ευρωπαϊκό ένταλμα σύλληψης και τις διαδικασίες παράδοσης μεταξύ
των κρατών μελών και η άλλη σχετικά με τον κοινό ορισμό της τρομοκρατίας. Εμείς
δεχόμαστε το αποτέλεσμα της Συνόδου Κορυφής του Λάκεν και η Ομάδα μου πιστεύει
ότι περιέχει όλα όσα έχει εκφράσει το Κοινοβούλιο, από την πρώτη ακόμη έκθεση
Watson, ως βούλησή του. Συγχαίρω τη βελγική Προεδρία για την έγκριση αυτού του
εγγράφου, παρά τα προβλήματα που δημιούργησαν ορισμένες αντιπροσωπείες, και θέλω
να επαναλάβω τα συγχαρητήριά μας στο Συμβούλιο και στην Επιτροπή και τη χαρά μας
για την υιοθέτηση αυτών των κειμένων. Επομένως, πρόκειται να υπερψηφίσουμε μία
έκθεση Watson, η οποία δεν περιλαμβάνει τροπολογίες στο κείμενο το οποίο
θεωρούμε παγιωμένο από την τελευταία Σύνοδο Κορυφής. Και θα το κάνουμε για τους
λόγους που εξηγήσαμε, αλλά θέλω, κυρίες και κύριοι, να σας πω εδώ για ποιο λόγο
πρόκειται να καταψηφίσουμε τις τροπολογίες που παρουσιάστηκαν. Υπάρχει μία ομάδα
τροπολογιών που υπέβαλαν οι συνάδελφοι της Ομάδας των Πρασίνων / Ευρωπαϊκής
Ελεύθερης Συμμαχίας, που προσπαθούν να πουν ότι η έγκριση του ευρωπαϊκού
εντάλματος σύλληψης εξαρτάται από τη βελτίωση συγκεκριμένων δικαστικών προτύπων
στην Ευρωπαϊκή Ένωση. Εμείς συμφωνούμε με τον στόχο αυτών των τροπολογιών, αλλά
δεν δεχόμαστε την εξάρτηση από αυτόν τον όρο. Πιστεύουμε, εξάλλου, ότι η
υιοθέτηση ενός τόσο επαναστατικού μέσου όπως το ευρωπαϊκό ένταλμα σύλληψης
πρέπει να παρακινήσει τα κράτη της Ευρωπαϊκής Ένωσης να επιτύχουν αυτή τη
βελτίωση των δικαστικών τους προτύπων. Πιστεύω ότι το ένταλμα για το οποίο
εργαζόμαστε μπορεί να είναι, τουλάχιστον, πρακτικό και να μας οδηγήσει σε θετικά
αποτελέσματα. Αλλες τροπολογίες, που παρουσίασαν άλλοι συνάδελφοι, επιδιώκουν
από την καθιέρωση ενός ευρωπαϊκού habeas corpus μέχρι άλλους στόχους με τους
οποίους επίσης συμφωνούμε, αλλά δεν πιστεύουμε ότι αυτό είναι το κατάλληλο
νομικό μέσο για τη δρομολόγησή τους. Θα εργαστούμε, και δεσμεύομαι γι' αυτό
σήμερα στην Ομάδα μου, για να εκπληρωθούν αυτοί οι στόχοι στο μέλλον και θα το
κάνουμε μαζί με την Επιτροπή και το Συμβούλιο. Θα μας βρίσκουν εδώ, να τους
υποστηρίζουμε στις πρωτοβουλίες τους και σ' αυτές που εμείς οι ίδιοι μπορεί να
παρουσιάσουμε, αλλά δεν πιστεύω ότι πρέπει να ψηφίσουμε αύριο ή σήμερα υπέρ
αυτών των τροπολογιών. Σας έλεγα, κύριε Πρόεδρε του Συμβουλίου, ότι η Ομάδα μου
χαίρεται για την έγκριση αυτών των δύο μέσων. Επιπλέον, θεωρούμε αυτά τα μέσα ως
δικά μας, επειδή αυτό το Κοινοβούλιο - όπως εσείς υπενθυμίσατε - εργάστηκε πολύ
για την επίτευξή τους. Γι' αυτό το λόγο - όπως είπατε - μας είναι δύσκολο να
δεχτούμε τον τρόπο με τον οποίο λήφθηκαν στις 27_Δεκεμβρίου οι αποφάσεις σχετικά
με τα τέσσερα νομοθετικά μέσα για τη δημιουργία ενός καταλόγου τρομοκρατών στην
Ευρωπαϊκή Ένωση. Χαίρομαι για τα λόγια σας και ελπίζω ότι θα μπορέσουμε να
αποκαταστήσουμε τον εποικοδομητικό διάλογο και να διατηρήσουμε τη σχέση
εμπιστοσύνης μεταξύ μας. Συμμερίζομαι επίσης τα λόγια του κ. Watson και ζητώ τα
όργανα συνεργασίας σε ποινικές υποθέσεις να περάσουν στον πρώτο πυλώνα. Πιστεύω
ότι όλοι μαζί θα μπορέσουμε να ξεπεράσουμε το δημοκρατικό έλλειμμα που προφανώς
αντιμετωπίζουμε. Κύριε Πρόεδρε, δεν τρέφω κανένα σεβασμό προς εκείνους που
επιδιώκουν να θυσιάσουν την ζωή των υπολοίπων για να επιτύχουν τους στόχους
τους. Απολύτως κανένα. Πιστεύω ότι όλες οι προσπάθειες για να θέσουμε τέλος σ'
αυτό είναι λίγες. Αλλά, από την άλλη πλευρά, έχω τον μεγαλύτερο σεβασμό για το
δημοκρατικό μας σύστημα και τη δικαιοσύνη και πιστεύω επίσης ότι είναι υποχρέωση
του Κοινοβουλίου να τα υπερασπιστούμε με τον ίδιο ενθουσιασμό. 

Κύριε Πρόεδρε, κατά τη διάρκεια των τελευταίων εβδομάδων επεξεργασθήκαμε
ορισμένα ζητήματα, τα οποία σχετίζονται άμεσα με τον κλάδο των μεταφορών - ακόμα
και τα κοινωνικά μέτρα - ενώ και στην Επιτροπή Περιφερειακής Πολιτικής,
Μεταφορών και Τουρισμού εκφράσαμε την άποψη ότι όλα αυτά τα μέτρα - πιστεύω
μάλιστα ότι ο χρόνος εργασίας ο οποίος επιτέλους ρυθμίστηκε πλέον είναι ένα
σημαντικό κεφάλαιο, το οποίο ολοκληρώθηκε - έχουν νόημα μόνο εάν υπάρχει η
ανάλογη βούληση από τα κράτη μέλη, αφενός για την εντατικοποίηση των ελέγχων και
αφετέρου για την αναπροσαρμογή των κυρώσεων. Κατάγομαι από μια συνοριακή περιοχή
και γνωρίζω στο μεταξύ ακριβώς την άποψη που επικρατεί στον κλάδο: όποιος
γνωρίζει καλύτερα τις ρυθμίσεις των εκάστοτε χωρών, μπορεί να κερδίσει
περισσότερα χρήματα. Το λόμπι που εμπλέκεται στην προκειμένη περίπτωση δεν είναι
ένα λόμπι υπέρ ή κατά των εργαζόμενων - πιστεύω ότι δεν σχετίζεται καν με τη
νομοθεσία του Λουξεμβούργου -, δεν είναι επίσης κάποιο λόμπι υπέρ ή κατά των
εργοδοτών. Σε τελική ανάλυση, στο παράδειγμα του Λουξεμβούργου είναι και οι δύο
χαμένοι, κάτι που επισημάναμε ακόμα μια φορά στην Επιτροπή με την περιβόητη
έκθεση van Dam. Κατά την άποψή μας, ο σκοπός δεν είναι να υπάρχουν διαρκώς όλο
και περισσότερες οδηγίες, όλο και περισσότερες λεπτομέρειες, αλλά σκοπός μας
είναι οι χώρες να είναι πρόθυμες να δραστηριοποιηθούν από κοινού, ούτως ώστε και
οι εργοδότες να είναι σε θέση να προσφέρουν σωστές τιμές και να μην υποφέρουν
από τις συνέπειες του ντάμπιγκ, που αναπτύσσεται στον τομέα αυτό, και φυσικά και
οι εργαζόμενοι να μπορούν να εργασθούν σε σωστές συνθήκες. Επομένως, δηλώνω και
ισχυρίζομαι με σαφήνεια: το λόμπι που εργάζεται ενάντια σε αυτό είναι ουσιαστικά
ένα λόμπι, το οποίο υποστηρίζει μόνο εκείνους που παραβιάζουν τους κανόνες και
δεν σέβονται τις ρυθμίσεις. Ο οδηγός ενός φορτηγού, ο οποίος είναι επίσης και
κάτοχος του οχήματός του - και εδώ επανέρχομαι στην πρώτη έκθεση - κινείται
πάντοτε στα όρια της νομιμότητας, εάν θέλει να εργάζεται επικερδώς. Αυτή είναι η
κατάσταση στην οποία ζούμε. Αυτό σημαίνει ότι πρέπει να εξετάσουμε την εξέλιξη
της ελευθέρωσης των οδικών εμπορευματικών μεταφορών πρώτον με όρους
οικονομικούς, δεύτερον σε σχέση με τους εργοδότες, αλλά επίσης και σε σχέση με
τους εργαζόμενους, υπό το ίδιο πρίσμα, και πιστεύω ότι μπορούμε να
εκπροσωπήσουμε εξίσου τα συμφέροντα και των δύο. 

ΗΠΑ: Προκαταρκτική συμφωνία για το δημοσιονομικό γκρεμό. Ο Λευκός Οίκος και
ηγετικά στελέχη των Δημοκρατικών στη Γερουσία δηλώνουν ότι "κατέληξαν σε
συμφωνία με τους Ρεπουμπλικανούς του Κογκρέσου, μετά από δύο μέρες μαραθώνιων
διαπραγματεύσεων με στόχο να αποφευχθεί ο λεγόμενος "δημοσιονομικός γκρεμός",
δηλαδή οι αυτόματες περικοπές δαπανών και οι αυξήσεις φόρων που θα ίσχυαν από
1ης Ιανουαρίου και που σύμφωνα με αναλυτές θα μπορούσαν να ρίξουν την
αμερικανική οικονομία και πάλι σε ύφεση". Ο Αντιπρόεδρος των ΗΠΑ, Τζο Μπάιντεν,
συναντήθηκε στο Καπιτώλιο με τους Δημοκρατικούς της Γερουσίας αργά τη Δευτέρα το
βράδυ καθώς άρχισαν να διαρρέουν πληροφορίες για επικείμενη συμφωνία.
Πληροφορίες αναφέρουν ότι "η συμφωνία προβλέπει παράταση για δύο μήνες της
προθεσμίας ισχύος των μέτρων του "δημοσιονομικού γκρεμού" και αύξηση των φόρων
σε εισοδήματα που ξεπερνούν τις 450000 δολάρια το χρόνο". Πάντως, η Γερουσία
διέκοψε τις εργασίες της τη Δευτέρα το βράδυ και τα μέλη της Βουλής αναχώρησαν
και αυτά από το Καπιτώλιο. Η Βουλή δήλωσε ότι "θα ξανασυνεδριάσει στις 12 το
μεσημέρι της Τρίτης". 

Νίκη στο Κάνσας πέτυχε ο Ρικ Σαντόρουμ 2012-03-11 Ο Ρικ Σαντόρουμ, υποψήφιος για
το προεδρικό χρίσμα των Ρεπουμπλικανών, πέτυχε μεγάλη νίκη στην πολιτεία του
Κάνσας. Με καταμετρημένο ποσοστό μεγαλύτερο του 75%, ο Ρικ Σαντόρουμ συγκέντρωσε
το 53% των ψήφων, ο Μιτ Ρόμνεϊ έλαβε το 17%, ο Νιουτ Γκίνγκρις το 16% και ο Ρον
Πωλ έλαβε το 13%. Νωρίτερα, ο Μιτ Ρόμνεϊ πέτυχε έξι νίκες στις δέκα αναμετρήσεις
της Σούπερ Τρίτης. Επίσης, ο Μιτ Ρόμνεϊ πέτυχε νίκη στο Γκουάμ και στις Βόρειες
Μαριάνες, οι οποίες αν και δεν ψηφίζουν στις προεδρικές εκλογές στέλνουν
εκλέκτορες στα κομματικά συνέδρια. Οι επόμενες αναμετρήσεις θα διεξαχθούν στην
Αλαμπάμα και στο Μισισιπή. 

Βορειοκορεατικά γυμνάσια με πραγματικά πυρά σε διαφιλονικούμενη περιοχή μεταξύ
Βορείου και Νοτίου Κορέας. Η Βόρεια Κορέα ξεκίνησε ασκήσεις με πραγματικά πυρά
σε δύο σημεία που βρίσκονται κοντά σε αμφισβητούμενη θαλάσσια περιοχή στα σύνορα
με τη Νότια Κορέα. Σύμφωνα με τη Σεούλ, η Πιονγκγιάνγκ είχε καθορίσει λίγες ώρες
νωρίτερα τις δύο περιοχές και ενημέρωσε τον Υπουργό Άμυνας της Ν. Κορέας. "Παρά
το γεγονός ότι οι περιοχές που πραγματοποιούνται οι ασκήσεις βρίσκονται βόρεια
από τη βόρεια συνοριακή γραμμή, ο στρατός της Ν. Κορέας λαμβάνει μέτρα
ασφαλείας, συμπεριλαμβανομένου του ελέγχου των πολιτικών πλοίων. Δηλώσαμε στη Β.
Κορέα ότι θα απαντήσουμε αν τα πυρά τους πέσουν εκτός της συνοριακής γραμμής",
δήλωσε ο Υπουργός Άμυνας της Νότιας Κορέας. Σύμφωνα με αξιωματούχους της Ν.
Κορέας, η Πιονγκγιάνγκ πραγματοποίησε 50 γύρους εκτοξεύσεων, ωστόσο τα πυρά της
δεν ξεπέρασαν τη συνοριακή γραμμή. Η Βόρεια Κορέα πραγματοποίησε παρεμφερείς
ασκήσεις τον περασμένο μήνα, και κάποια από τα πυρά της έφθασαν στα ύδατα της Ν.
Κορέας, προκαλώντας απάντηση από πλευράς Ν. Κορέας. Η Βόρεια Κορέα αμφισβητεί τη
βόρεια συνοριακή γραμμή, λέγοντας ότι έχει επιβληθεί μονομερώς και πρέπει να
μεταφερθεί νοτιότερα. Οι ασκήσεις τέτοιου τύπου δεν είναι ασυνήθιστες, αλλά
συνήθως επιβαρύνουν ακόμα περισσότερο τις σχέσεις μεταξύ των δύο χωρών, οι
οποίες εξακολουθούν να είναι τεχνικά σε εμπόλεμη κατάσταση. 

Στη μεσαιωνική πόλη του Κάστρου στη Σκιάθο. Η μεσαιωνική πόλη του Κάστρου
βρίσκεται στη βόρεια πλευρά του νησιού της Σκιάθου. Πρωτοκατοικήθηκε το 1310,
όταν οι κάτοικοι αναγκάστηκαν να εγκαταλείψουν την αρχαία πόλη Σκίαθο και να
οχυρωθούν σε αυτό για να αποφύγουν τις συνεχείς πειρατικές επιδρομές. Από την
ίδρυσή του ως το 1453 το Κάστρο το εξουσίαζαν οι Βυζαντινοί, στη συνέχεια ως το
1538 οι Ενετοί και ως το 1821 οι Τούρκοι, ενώ γύρω στο 1660 πέρασε και πάλι στα
χέρια των Ενετών. Το Κάστρο βρίσκεται πάνω σε ένα γιγαντιαίο βράχο, κρεμασμένο
πάνω από το πέλαγος, με πανοραμική θέα και αποτελεί ένα φυσικό φρούριο.
Προκειμένου να το ενισχύσουν, οι κάτοικοι το οχύρωσαν με τείχη, διάσπαρτα με
πολεμίστρες και κανόνια, τα οποία ήταν ισχυρότατα και πανύψηλα. Η επικοινωνία
του φρουρίου με την ξηρά γινόταν με μια ξύλινη κινητή γέφυρα, η οποία ένωνε την
πύλη του φρουρίου με το απέναντι ύψωμα. Σε περίπτωση ανάγκης συρόταν προς το
εσωτερικό του Κάστρου, αποτρέποντας έτσι την είσοδο των εχθρών. Πάνω από την
πύλη υπήρχε μια ταράτσα με την απαραίτητη ζεματίστρα. Κατά την περίοδο της
Τουρκοκρατίας αποτέλεσε καταφύγιο των κατοίκων. Στο εσωτερικό του φρουρίου, τα
σπίτια ήταν μικρά και χτισμένα το ένα πολύ κοντά στο άλλο, λόγω έλλειψης χώρου.
Ωστόσο, υπήρχαν περισσότερα από είκοσι εκκλησάκια, ενώ στα χρόνια της
Τουρκοκρατίας είχε χτιστεί και τζαμί χωρίς μιναρέ. Επίσης, μέσα στο Κάστρο
υπήρχαν οι απαραίτητες δεξαμενές για νερό, ενώ το Νεκροταφείο βρισκόταν έξω από
την πόλη. Από τη στιγμή που εγκαταλείφθηκε το Κάστρο το 1829, με την ίδρυση του
Ανεξάρτητου Ελληνικού Κράτους, αφέθηκε στην τύχη του. Σήμερα σώζονται μόνο τρεις
εκκλησίες, η εκκλησία του Χριστού, με τις υπέροχες τοιχογραφίες του 1695 και το
ξύλινο τέμπλο της ίδιας εποχής, η Αγία Μαρίνα και ο Άγιος Νικόλαος. Σώζεται
επίσης και ένα τμήμα του τείχους με την πύλη, η ταράτσα με τη ζεματίστρα, το
μισοχαλασμένο τζαμί, κάποια ερείπια του τουρκικού διοικητηρίου, δύο δεξαμενές
και το κανόνι της Αναγκιάς. Στη θαλάσσια περιοχή του Κάστρου βυθίστηκε το
Σεπτέμβριο_του_1943 το υποβρύχιο "Λάμπρος Κατσώνης". Στο Κάστρο μπορείτε να
φτάσετε πολύ εύκολα με κάποιο από τα καΐκια που ξεκινούν κάθε μέρα από το λιμάνι
της Σκιάθου. Αν αποφασίσετε να βρεθείτε στην περιοχή οδικώς, είναι καλό να
γνωρίζετε ότι ο δρόμος σταματάει πριν το Κάστρο. Την υπόλοιπη απόσταση, περίπου
1 χλμ., θα πρέπει να τη διανύσετε με τα πόδια. 

Κύριε Πρόεδρε, στην έκθεση σχετικά με την εαρινή Σύνοδο Κορυφής του 2002, η
Επιτροπή Απασχόλησης και Κοινωνικών Υποθέσεων καθώς και η Επιτροπή Οικονομικής
και Νομισματικής Πολιτικής επιχείρησαν να καταδείξουν καινοτόμες κατευθύνσεις.
Σε πολλούς τομείς το πέτυχαν αυτό. Εξ ονόματος της Ομάδας ΕΛΚ-ΕΔ συγχαίρω τον
Udo Bullmann τόσο για την εργασία του όσο και για την ικανότητά του να διεξάγει
διάλογο και να βρίσκει συμβιβαστικές λύσεις. Τι πρέπει λοιπόν να τεθεί στην
ημερήσια διάταξη της Βαρκελώνης; Πρώτον, η μεταρρύθμιση των εκπαιδευτικών
συστημάτων. Η μελέτη της Πίζας προκάλεσε στη Γερμανία ένα ευεργετικό σοκ. Η
εκπαίδευση και η μόρφωση απέκτησαν επιτέλους προτεραιότητα στην πολιτική. Οι
απαιτήσεις απέναντι στους μαθητές πρέπει να αυξηθούν ώστε να είναι δυνατή και η
προώθησή τους. Πρέπει να προσφέρεται όσο το δυνατόν νωρίτερα μια πολύπλευρη
παιδεία και η εξειδίκευση να ακολουθεί όσο το δυνατόν αργότερα. Μόνο μέσω
εκτεταμένων γνώσεων, ακόμα και στο πεδίο των ξένων γλωσσών, θα είναι απρόσκοπτη
η πρόσβασή τους στις ανοικτές αγορές εργασίας στην Ευρώπη. Δεύτερον, η
μεταρρύθμιση των συστημάτων απασχόλησης. 13,6 εκ. ανθρώπων στην ΕΕ είναι
άνεργοι. Η εξάλειψη της ανεργίας δεν επιτυγχάνεται ωραιοποιώντας τα στατιστικά
στοιχεία της αγοράς εργασίας. Αντί να επικεντρώνονται οι προσπάθειες στη
διαχείριση της ανεργίας, θα πρέπει να αυξηθεί η ικανότητα προς εργασία με τη
λήψη μέτρων για την απόκτηση προσόντων, με την προσανατολισμένη στην αγορά
επιμόρφωση και με συνδέσεις στο Διαδίκτυο. Απλουστευτικές ενιαίες λύσεις, όπως η
περικοπή του χρόνου εργασίας σε ευρωπαϊκό επίπεδο, είναι άνευ σημαντικής ουσίας.
Χρειαζόμαστε έξυπνες και διαφοροποιημένες λύσεις, όπως π.χ. την ευελιξία του
χρόνου εργασίας προσαρμοσμένη στις ανάγκες των διαφόρων κλάδων και περιοχών.
Τρίτον, η μεταρρύθμιση της κοινωνικής εταιρικής σχέσης. Ο κοινωνικός διάλογος
πρέπει να αποδείξει τη χρησιμότητά του ειδικά σε δύσκολες περιόδους. Το
ευρωπαϊκό κοινωνικό πρότυπο έχει συμβάλει σημαντικά στην κοινωνική ειρήνη και
στην αύξηση της ευρωπαϊκής παραγωγικότητας. Πρόκειται για ευέλικτο και
οπωσδήποτε όχι για άκαμπτο πρότυπο και επομένως αξίζει να επεκταθεί. Τέταρτον η
μεταρρύθμιση των ρυθμίσεων. Οι εργαζόμενοι έχουν ζωτικό συμφέρον όσον αφορά τη
μεσαία τάξη και τις βιοτεχνίες, που είναι το στήριγμα όλων των εθνικών
οικονομιών της ΕΕ και εξασφαλίζουν το 70% των θέσεων εργασίας και το 75% των
θέσεων εκπαίδευσης. Επομένως πρέπει να προωθηθεί η σύσταση τέτοιου είδους
επιχειρήσεων και η ικανότητά τους για καινοτομίες. Εκπαιδεύονται συνεχώς και με
τον τρόπο αυτό αυξάνεται σημαντικά η πείρα τους. Τέτοια προτερήματα δεν πρέπει
να υποσκάπτονται ούτε με υπερβολικούς φόρους και εισφορές ούτε με υπέρμετρες
ρυθμίσεις για τις ΜΜΕ. Πέμπτον, η μεταρρύθμιση των κρατικών προϋπολογισμών. Η
πολιτική μας ομάδα εμμένει στην άποψή της ότι οι δεσμεύσεις που προβλέπονται στο
πλαίσιο του Συμφώνου Σταθερότητας και Ανάπτυξης πρέπει να τηρούνται από όλα τα
κράτη μέλη της ΕΕ ανεξαιρέτως. Επίσης, οι αρνητικές τάσεις στην οικονομική
συγκυρία δεν πρέπει να χρησιμοποιούνται ως άλλοθι, επιδιώκοντας τη χαλάρωση
αυτών των δεσμεύσεων. Μόνο υπό την απειλή της προειδοποιητικής επιστολής έχουμε
τώρα στη Γερμανία τουλάχιστον ενδείξεις ότι θα ακολουθηθεί με συνέπεια μια
πολιτική λιτότητας. Ωστόσο δεν ισχύει μόνο για την πατρίδα μου ότι θα πρέπει να
επανεξετασθούν όλες οι κρατικές δαπάνες, καθώς και οι κρατικές επιδοτήσεις. Έχω
μεγάλη εμπιστοσύνη στην ισπανική Προεδρία. Γνωρίζει τη σημασία που έχει το
ευρωπαϊκό κοινωνικό πρότυπο και γνωρίζει πόσο σημαντική είναι η επίτευξη της
οικονομικής ανάπτυξης. Ας ποντάρουμε λοιπόν στην ικανότητά της να επιφέρει
περαιτέρω κινητοποιήσεις στην εαρινή Σύνοδο Κορυφής της Βαρκελώνης! 

Κύριε Πρόεδρε, κύριε Πρόεδρε του Συμβουλίου, κυρίες και κύριοι, η Επιτροπή
επικροτεί τη σημερινή συζήτηση σχετικά με τα δημοκρατικά δικαιώματα στην
Τουρκία. Με αυτό μας δίνεται η ευκαιρία να προβούμε σε έναν ενδιάμεσο απολογισμό
σε ό,τι αφορά τα ανθρώπινα δικαιώματα στην Τουρκία και τη σημειωθείσα πρόοδο
στον τομέα των πολιτικών μεταρρυθμίσεων. Η συζήτησή μας στηρίζεται στην απόφαση
του Ελσίνκι του 1999 να αποδοθεί στην Τουρκία το καθεστώς υποψήφιας προς ένταξη
χώρας καθώς και στη συμφωνηθείσα προενταξιακή στρατηγική. Στο μεταξύ, έχουν
υλοποιηθεί όλα τα στοιχεία αυτής της στρατηγικής. Ειδικότερα, η Τουρκία έχει
υιοθετήσει ένα εθνικό πρόγραμμα για την υιοθέτηση του κεκτημένου προκειμένου να
εκπληρώσει όλες τις προτεραιότητες της εταιρικής σχέσης. Έτσι έχει τεθεί
επιτέλους σε κίνηση μια μεταρρυθμιστική διαδικασία στην Τουρκία, η οποία
διαδραματίζει όλο και μεγαλύτερο ρόλο στις συζητήσεις που διεξάγονται στο
πλαίσιο της κοινής γνώμης. Τα πρώτα αποτελέσματα είναι ήδη ορατά. Με την
αναθεώρηση του συντάγματος πέρυσι η Τουρκία απέδειξε ότι ασχολείται σοβαρά με
τις πολιτικές μεταρρυθμίσεις που είχαν απαιτηθεί. Το Ευρωπαϊκό Συμβούλιο του
Λάκεν αξιολόγησε τις προσπάθειες της Τουρκίας και διαπίστωσε ότι η χώρα έχει
έρθει πιο κοντά στον στόχο της ένταξής της στην Ευρωπαϊκή Ένωση. Ωστόσο, η
Ευρωπαϊκή Ένωση αναμένει από την Τουρκία τη συνεπή συνέχιση της μεταρρυθμιστικής
διαδικασίας. Επί του παρόντος η Τουρκία δεν πληροί ακόμη τα πολιτικά κριτήρια
της Κοπεγχάγης. Στις συνομιλίες που είχα στην Αγκυρα την περασμένη εβδομάδα
ενεθάρρυνα με έμφαση την τουρκική κυβέρνηση να συνεχίσει με αποφασιστικότητα την
πορεία των πολιτικών και οικονομικών μεταρρυθμίσεών της. Οι συνομιλητές μου,
προερχόμενοι από όλα τα κόμματα του παρόντος κυβερνητικού συνασπισμού,
επιβεβαίωσαν τη βούλησή τους να προβούν σε περαιτέρω μεταρρυθμίσεις, καθώς και
την επιθυμία τους να προσεγγίσει η Τουρκία περαιτέρω την Ευρωπαϊκή Ένωση. Βάσει
της περσινής αναθεώρησης του συντάγματος, η Τουρκία θέσπισε κατά τον τρέχοντα
μήνα μια περιορισμένη δέσμη μέτρων για την υλοποίηση της εν λόγω αναθεώρησης. Η
Επιτροπή επικροτεί τις διατάξεις αυτής της δέσμης όσον αφορά το ζήτημα της
κράτησης πριν από τη διεξαγωγή δίκης. Οι διατάξεις αυτές αντιστοιχούν στα
πρότυπα της ΕΕ. Είμαστε ωστόσο της άποψης ότι είναι ανεπαρκής η εμβέλεια των
διατάξεων που αφορούν την ελευθερία σκέψης. Στα σχετικά άρθρα του νέου κειμένου
διακρίνουμε λιγοστές μόνο βελτιώσεις σε σύγκριση με τις ισχύουσες διατάξεις στον
τομέα της ελευθερίας σκέψης. Αναμέναμε ευρύτερες και περιεκτικότερες
μεταρρυθμίσεις, σύμφωνες με το Σύνταγμα. Ως εκ τούτου, κατά τη διάρκεια της
επίσκεψής μου πρότινος στην Τουρκία υπογράμμισα ότι αναμένουμε τη λήψη ευρύτερων
μέτρων όσον αφορά την ελευθερία του συνασπίζεσθαι, τη χρήση γλωσσών στη
ραδιοφωνία, την τηλεόραση και την εκπαίδευση, την κατάργηση της θανατικής ποινής
καθώς και την υιοθέτηση των αρχών της νομικής προστασίας αντίστοιχα με τη
νομολογία του Ευρωπαϊκού Δικαστηρίου για τα Ανθρώπινα Δικαιώματα. Παράλληλα με
τις νομικής υφής αλλαγές, είναι αναγκαίο να γίνουν εκεί, μέσω της ερμηνείας της
νομοθεσίας, και πραγματικές αλλαγές στην πράξη. Σε τελική ανάλυση, δεν πρέπει να
κρίνουμε την κατάσταση των ανθρωπίνων δικαιωμάτων στην Τουρκία με κριτήριο αυτά
που γράφονται στο χαρτί αλλά με κριτήριο αυτά που συμβαίνουν καθημερινά στην
πράξη. Στο ζήτημα αυτό οι εισαγγελείς και οι δικαστές έχουν να παίξουν σημαντικό
ρόλο. Η Επιτροπή προσφέρει στην Τουρκία μια σειρά σχετικών προγραμμάτων
επιμόρφωσης, των οποίων γίνεται ευχαρίστως χρήση από την πλευρά της Τουρκίας.
Παράλληλα με το Ευρωπαϊκό Κοινοβούλιο παρακολουθεί και η Επιτροπή τις εξελίξεις
σε σχέση με τη δίκη που διεξάγεται κατά του κόμματος HADEP ενώπιον του τουρκικού
συνταγματικού δικαστηρίου. Την 1η_Μαρτίου, δηλαδή μεθαύριο, θα διεξαχθεί μια νέα
ακρόαση. Εκπρόσωποι της Επιτροπής καταβάλλουν προσπάθειες ώστε να μπορούν να
είναι παρόντες εκεί. Φυσικά, η Επιτροπή κρίνει την προκείμενη περίπτωση βάσει
των πολιτικών κριτηρίων της Κοπεγχάγης. Για τον λόγο αυτό επισημαίνω ότι,
σύμφωνα με τη δική μας άποψη, η απαγόρευση του κόμματος HADEP θα παραβίαζε τις
δικές μας πολιτικές αρχές. Τον περασμένο χρόνο η Τουρκία αναθεώρησε το σύνταγμά
της προκειμένου να ενισχύσει τα ανθρώπινα δικαιώματα στην Τουρκία. Ωστόσο, το
τουρκικό κοινοβούλιο δεν έθιξε τη νομική βάση για την απαγόρευση πολιτικών
κομμάτων. Επομένως οφείλουμε να σημειώσουμε ότι οι ισχύουσες στην Τουρκία
διατάξεις δεν συνάδουν με τα πρότυπα της Ευρωπαϊκής Ένωσης. Η Επιτροπή καλεί,
λοιπόν, την τουρκική κυβέρνηση να καταβάλει περαιτέρω προσπάθειες προκειμένου να
τηρηθούν τα ευρωπαϊκά πρότυπα. Θα μπορούσε κανείς να πει ότι η Τουρκία βρίσκεται
εν μέσω μιας έντονης συζήτησης σχετικά με την περαιτέρω εξέλιξη της
μεταρρυθμιστικής της πορείας. Σε αντιδιαστολή προς τα θετικά βήματα που
γίνονται, εξακολουθούμε να διαπιστώνουμε ελλείμματα. Εντούτοις, πιστεύω τελικά
πως η Τουρκία έχει τη θέληση και τη δύναμη να συνεχίσει τη μεταρρυθμιστική της
πορεία. Θεωρώ θετική ένδειξη τη συγκατάθεση της Τουρκίας να ανοίξει εκεί δικό
της γραφείο η Διεθνής Αμνηστία. Επίσης θετική θεωρώ την υπόσχεση ότι μετά από
την περιορισμένη δέσμη μέτρων που θεσπίσθηκε πριν από μερικές εβδομάδες για την
υλοποίηση της αναθεώρησης του συντάγματος θα ακολουθήσει και μια επόμενη δέσμη
νομοθετικών μέτρων με το ίδιο αντικείμενο όπου, μεταξύ άλλων, θα
συμπεριλαμβάνονται ο νόμος για τον Τύπο, ο νόμος για την ελευθερία του
συναθροίζεσθαι, το ποινικό δίκαιο, καθώς και ο νόμος για τις αρμοδιότητες της
αστυνομίας. Ελπίζω και αναμένω ότι στη νέα νομοθετική πράξη θα είναι σε μεγάλο
βαθμό και με απόλυτη σαφήνεια ορατή η βούληση για μεταρρυθμίσεις. Για τον λόγο
αυτό δράττομαι της ευκαιρίας να ενθαρρύνω εκ νέου την Τουρκία να ενισχύσει τα
δημοκρατικά δικαιώματα στη χώρα καθώς και να δρομολογήσει και να ολοκληρώσει τις
σχετικές νομοθετικές πρωτοβουλίες. Ο σεβασμός των ανθρωπίνων δικαιωμάτων στην
πράξη έχει οπωσδήποτε καθοριστική σημασία, όπως σημασία έχει να διασφαλίσει η
Τουρκία στην καθημερινή κοινωνική συνύπαρξη του πληθυσμού της τα κριτήρια μιας
δημοκρατικής και πλουραλιστικής κοινωνίας. Αυτό δεν αποδυναμώνει, αλλά αντίθετα
ενδυναμώνει ένα έθνος, και ισχύει και για το τουρκικό έθνος, εάν θέσει στον
εαυτό του ύψιστους στόχους ως προς την πραγμάτωση της δημοκρατίας και των
ανθρωπίνων δικαιωμάτων. (Χειροκροτήματα) 

Απασχόληση στο εξωτερικό ψάχνουν οι μισοί Έλληνες σε παραγωγική ηλικία. Έρευνα
για την απασχόληση, του ομίλου παροχής υπηρεσιών ανθρώπινου δυναμικού "Adecco",
έδειξε ότι "το 49% των ερωτηθέντων ανέφερε ότι τη συγκεκριμένη χρονική περίοδο
αναζητά εργασία στο εξωτερικό, με ένα 3% να δηλώνει ότι του έχει ήδη προταθεί
εργασία σε άλλη χώρα. Το 30% όσων συμμετείχαν στην έρευνα απάντησε ότι
τουλάχιστον άλλο ένα μέλος της οικογενείας του αναζητά εργασία στο εξωτερικό".
Το 36% προβάλλει ως κύριο λόγο την ανεργία και την αδυναμία πρόσβασης ή
επανένταξης στην αγορά εργασίας, το 29% την έλλειψη προοπτικής και μόλις το 12%
τους χαμηλούς μισθούς στην Ελλάδα. Από τους 400 συμμετέχοντες στην έρευνα, το
39% δήλωσε ότι "δεν εργάζεται τη συγκεκριμένη χρονική περίοδο", ενώ ένα
σημαντικό ποσοστό (30%) δηλώνει ότι "παραμένει άνεργο εδώ και περισσότερο από
δύο χρόνια". Από το υπόλοιπο 61%, το 48% δηλώνει ότι εργάζεται με σχέση πλήρους
και 13% με σχέση μερικής απασχόλησης. Όπως εξηγεί ο Γενικός Διευθυντής του
Ομίλου, Κωνσταντίνος Μυλωνάς, "ο λόγος αναζήτησης εργασίας στο εξωτερικό είναι η
προσδοκία εύρεσης υψηλότερων μισθών" και ότι "επιλέγουν κατά προτίμηση τις
ανεπτυγμένες χώρες της Ευρωπαϊκής Ένωσης, τις ΗΠΑ και την Αυστραλία και ότι
βασικά αναζητούν εργασία μέσω των σελίδων του διαδικτύου". 

Η πλειοψηφία των αμερικανών θέλει απόσυρση από Αφγανιστάν 2012-03-13
Σφυγμομέτρηση του δικτύου ABC News και της εφημερίδας Washington Post δείχνει
ότι το 60% των αμερικανών πιστεύει ότι ο πόλεμος στο Αφγανιστάν δεν αξίζει το
χρηματικό κόστος και την απώλεια ανθρώπινης ζωής. Μόνο ένα 35% των Αμερικανών
τάσσεται υπέρ του δεκαετούς πολέμου. Αναλυτικά, το 54% των αμερικανών επιθυμεί
την απόσυρση των αμερικανικών στρατευμάτων από το Αφγανιστάν, ακόμα και εάν ο
αφγανικός στρατός δεν είναι έτοιμος να αναλάβει τις ευθύνες του. Επίσης μόνο ένα
30% πιστεύει ότι οι περισσότεροι Αφγανοί στηρίζουν τις προσπάθειες των ΗΠΑ στη
χώρα τους. Οι ΗΠΑ και οι ΝΑΤΟϊκοί σύμμαχοί τους αναμένεται να αποσύρουν τα
στρατεύματά τους από το Αφγανιστάν μέχρι τα τέλη του 2014. 

Γαλλία: Τρεις εκρήξεις ακούστηκαν κοντά στο σπίτι του υπόπτου στην Τουλούζη
2012-03-22 Γαλλικά ΜΜΕ μεταδίδουν ότι «τρεις ισχυρές εκρήξεις ακούστηκαν κοντά
στο σπίτι του άνδρα που θεωρείται ύποπτος για τους θανάτους επτά ανθρώπων,
μεταξύ των οποίων ήταν και τρία παιδιά, εβραϊκής καταγωγής, σε σχολείο στην
Τουλούζη». Η Γαλλική Αστυνομία προσπάθησε αρκετές φορές να εισβάλλει στο σπίτι
του υπόπτου, με αποτέλεσμα να τραυματιστούν τρεις αστυνομικοί. Ο ύποπτος είναι ο
24χρονος Μοχάμεντ Μεράχ, Γάλλος υπήκοος αλγερινής καταγωγής, που φέρεται να έχει
δεσμούς με την Αλ Κάιντα. Ο Μεράχ είχε πει στις αρχές ότι θα παραδινόταν την
Τετάρτη το βράδυ. Ο Υπουργός Εσωτερικών της Γαλλίας, Κλώντ Γκιάντ, δήλωσε ότι
«οι Αρχές είναι αποφασισμένες να συλλάβουν τον δράστη ζωντανό». Ο Μεράχ είχε
δηλώσει στην Αστυνομία ότι «σκόπευε να προβεί σε περισσότερες δολοφονίες για να
κάνει τη Γαλλία να λυγίσει» και είχε πει ότι «θέλει να προβεί σε αντίποινα για
τους θανάτους παιδιών Παλαιστινίων στη Μέση Ανατολή», ενώ καταδίκασε την
ανάμειξη της Γαλλίας στο Αφγανιστάν. 

Ψήφισμα στήριξης της Ελλάδας από το Συμβούλιο της Ευρώπης. Με μεγάλη πλειοψηφία
εγκρίθηκε από τη Γενική Συνέλευση του Συμβουλίου της Ευρώπης στο Στρασβούργο η
έκθεση της Ολλανδής βουλευτού, κυρίας Strick, για το μεταναστευτικό στην Ελλάδα.
Είναι εξαιρετικής σημασίας το γεγονός ότι αναγνωρίστηκε, αρχικά από την Επιτροπή
Μετανάστευσης και εν συνεχεία από την ολομέλεια της κοινοβουλευτικής συνέλευσης,
ότι "το πρόβλημα δεν είναι ελληνικό, αλλά ευρωπαϊκό, καθώς τα σύνορα της Ελλάδας
είναι και σύνορα της Ευρώπης", και ότι "η Ελλάδα δεν μπορεί μόνη της να
αντιμετωπίσει το θέμα της μετανάστευσης και να την καταπολεμήσει χωρίς
μεγαλύτερη αλληλεγγύη και οικονομική βοήθεια από την Ευρωπαϊκή Ένωση και τις
άλλες χώρες - μέλη του Συμβουλίου της Ευρώπης". Η κυρία Strick δήλωσε,
αναφερόμενη στην κατάσταση που επικρατεί στην Ελλάδα, ότι "το μεταναστευτικό
αποτέλεσε την αφορμή για την άνοδο του φασιστικού φαινομένου της Χρυσής Αυγής"
και ότι "ενώ οι συνθήκες κράτησης είναι απαράδεκτες, μπορεί να κατανοήσει τις
τεράστιες δυσκολίες". Τόνισε μάλιστα, όπως και άλλοι ομιλητές, ότι "η Ευρώπη
πρέπει δραστικά να επανεξετάσει τις δικές της ευθύνες και να μοιραστεί το
ευρωπαϊκό αυτό πρόβλημα και όχι να διατηρεί την άποψη ότι αυτό είναι πρόβλημα
λίγων χωρών και κυρίως της Ελλάδας". Μέλη της Επιτροπής Μετανάστευσης του
Συμβουλίου της Ευρώπης ταξίδεψαν στην Ελλάδα, στον Έβρο, από όπου πέρασαν το
2010, 132524 παράνομοι μετανάστες, επισκέφτηκαν τα κέντρα κράτησης, είδαν την
κατάσταση στο κέντρο της Αθήνας, μίλησαν ελεύθερα με απελπισμένους μετανάστες
και πρόσφυγες και μέτρησαν τον όγκο του προβλήματος, ώστε να καταλήξουν να
πείσουν με την έκθεσή τους την ολομέλεια να υπερψηφίσει το ψήφισμα. 

Βελτιώνεται η κατάσταση της υγείας της Χίλαρι Κλίντον. Η Υπουργός Εξωτερικών των
ΗΠΑ, Χίλαρι Κλίντον, παραμένει στο Νοσοκομείο "Presbyterian" της Νέας Υόρκης,
μετά από θρόμβο που οι γιατροί της ανακάλυψαν την Κυριακή μεταξύ εγκεφάλου και
κρανίου, ο οποίος όμως δεν έχει προκαλέσει εγκεφαλικό επεισόδιο ή κάποια
νευρολογικής φύσης διαταραχή. Ιατρικές πηγές δήλωσαν ότι "η Υπουργός Εξωτερικών
των ΗΠΑ παίρνει αιμολυτικά φάρμακα και θα της επιτραπεί να βγει από το
νοσοκομείο μόλις σταθεροποιηθεί η κατάστασή της". Ανακοίνωση των γιατρών της
Χίλαρι Κλίντον αναφέρει ότι "η κατάσταση της υγείας της Υπουργού Εξωτερικών
βελτιώνεται και εξέφρασαν την πεποίθηση ότι θα ανακάμψει πλήρως. Η διάθεση της
είναι καλή και επικοινωνεί κανονικά με τους γιατρούς, την οικογένειά της και το
προσωπικό του γραφείου της". Η Χίλαρι Κλίντον είναι άρρωστη εδώ και εβδομάδες με
αποτέλεσμα να αναγκαστεί να ακυρώσει δημόσιες εμφανίσεις και προγραμματισμένα
ταξίδια της. 

Οι ΗΠΑ βοηθούν τη Γαλλία στο Μάλι. Οι ΗΠΑ συμφώνησαν να βοηθήσουν τη Γαλλία με
την από αέρος μεταφορά στρατιωτών και εξοπλισμού στο Μάλι. Η Γαλλία ζήτησε τη
βοήθεια του Αμερικανικού Πενταγώνου και αξιωματούχοι από τις δύο χώρες
πραγματοποιούν τώρα λεπτομερείς συνομιλίες για το τι χρειάζεται να γίνει.
Πάντως, το Πεντάγωνο δεν σκοπεύει να στείλει στρατιώτες στο Μάλι. Ο Υπουργός
Άμυνας της Γαλλίας, Ζαν Υβ Λε Ντριαν, δήλωσε ότι "1400 στρατιώτες από τη Γαλλία
βρίσκονται στο Μάλι" και πρόσθεσε ότι "η Γαλλία σκοπεύει να στείλει μέχρι και
2500 στρατιώτες, οι οποίοι θα παραμείνουν εκεί έως ότου σταθεροποιηθεί η
κατάσταση". Επίσης η Δυτικοαφρικανική Ένωση στέλνει άλλους δύο χιλιάδες
στρατιώτες, στο πλαίσιο δύναμης που έχει εξουσιοδοτηθεί από τα Ηνωμένα Έθνη. 

Επικίνδυνα τρόφιμα στην αγορά Συναγερμός έχει σημάνει στις υγειονομικές αρχές
μετά από επείγουσα προειδοποίηση από την βρετανική Υπηρεσία Ασφαλείας Τροφίμων
(FSA), για καρκινογόνο χρωστική ουσία σε 350 τρόφιμα που κυκλοφορούν στην
Ελλάδα, την Κύπρο και άλλες χώρες. Συγκεκριμένα, η FSA ζήτησε την απόσυρση
τροφίμων που περιέχουν την χημική ουσία Sudan-1, μεταξύ των οποίων και η
δημοφιλής σάλτσα Γουόρτσεστερ. Με εντολή του ΕΦΕΤ, η σάλτσα γούστερ σος που
εισάγεται από την Αγγλία αποσύρεται από την ελληνική αγορά, ενώ θα διεξαχθούν
περαιτέρω έλεγχοι για τον εντοπισμό άλλων προϊόντων που πιθανόν περιέχουν την
ύποπτη ουσία. Στο μεταξύ, οι υπηρεσίες του υπουργείου Υγείας της Κύπρου
εντόπισαν σε δείγματα μελιού ελληνικής προέλευσης υπολείμματα της ουσίας 1,4
διχλωροβενζόλιο και συνέστησαν στους καταναλωτές να αποφεύγουν συγκεκριμένες
παρτίδες του μελιού "Attiki" με ημερομηνία ανάλωσης πριν τον Ιανουάριο_του_2008.
Ύποπτη ουσία για καρκίνο Η πλήρης λίστα των προϊόντων που δημοσιοποίησε την
Παρασκευή η Υπηρεσία Προδιαγραφών Τροφίμων (FSA) περιλαμβάνει σάλτσες, σούπες,
πίτσες και προμαγειρεμένα φαγητά. Το Sudan - 1 είναι μια συνθετική, κόκκινη
χρωστική ουσία που χρησιμοποιείται για να χρωματίζει βιομηχανικά προϊόντα, όπως
διάφορα διαλυτικά, λάδια και κεριά, πετρέλαιο, καθώς και βερνίκια παπουτσιών και
πατωμάτων. Η Διεθνής Υπηρεσία Μελέτης του Καρκίνου (IARC) το έχει κατατάξει στις
καρκινογόνες ουσίες τρίτης τάξεως, δηλαδή στις πιθανώς καρκινογόνες για τον
άνθρωπο. Μάλιστα, σύμφωνα με έρευνες, το Sudan 1 μπορεί να προκαλέσει βλάβες στο
γενετικό υλικό των κυττάρων. Το Sudan - 1 χρησιμοποιείται ως χρωστική σε
ορισμένες σκόνες τσίλι που παράγονται στην Ινδία και εξάγονται σε όλο τον κόσμο.
Αν και οι εισαγωγές σκόνης τσίλι με Sudan - 1 έχουν απαγορευθεί σε όλη την
Ευρωπαϊκή Ένωση από τον Ιούλιο_του_2003, πιστεύεται πως η παρτίδα που
δημιούργησε το πρόβλημα εισήχθη πριν από αυτήν την ημερομηνία. 

Έξι «tour operators» της Γερμανίας ξεκίνησαν καμπάνια υπέρ της Ελλάδος
2012-03-21 Με το σλόγκαν «Για τους πραγματικούς φίλους μετρά μόνο η εμπιστοσύνη»
ξεκίνησε εκστρατεία προώθησης του τουριστικού προϊόντος της Ελλάδος από έξι
μεγάλους «tour operators» της Γερμανίας. Ο λόγος γίνεται για τους «TUI 1-2 Fly»,
«Thomas Cook», «Neckermann Reisen», «ITS» και «Jahn Reisen». Στόχος τους είναι
να πείσουν τους Γερμανούς τουρίστες να επιλέγουν την Ελλάδα ως τόπο διακοπών
τους. Η εκστρατεία είναι αποτέλεσμα συνομιλιών ελληνικών και γερμανικών φορέων
τουρισμού. Λίγο πριν την έκθεση έγινε γνωστό ότι οι κρατήσεις από τη Γερμανία
στην Ελλάδα μειώθηκαν κατά 30%, ενώ επίσημα στοχεία αναφέρουν ότι την Ελλάδα,
κατά το 2011, επισκέπτηκαν 2.240.000 Γερμανοί, έχοντας δαπανήσει 1.8
δισεκατομμύρια ευρώ. 

Συρία: H επικεφαλής των ανθρωπιστικών υπηρεσιών του ΟΗΕ μπήκε στην Μπάμπα Άμρ
2012-03-08 Η Διεθνής Επιτροπή του Ερυθρού Σταυρού ανακοίνωσε ότι «η Επικεφαλής
των Ανθρωπιστικών Υπηρεσιών των Ηνωμένων Εθνών, Βάλερι Έιμος, μετέβη την Τετάρτη
στην συνοικία Μπάμπα Αμρ, της πόλης Χομς στη Συρία, μια εβδομάδα μετά την
αποχώρηση των ανταρτών από την περιοχή». Η συγκεκριμένη συνοικία ήταν υπό
πολιορκία από τις κυβερνητικές δυνάμεις για ένα μήνα. Από την Γενεύη ο
Εκπρόσωπος του Ερυθρού Σταυρού δήλωσε ότι «η Βάλερι Έιμος συμμετείχε σε αποστολή
της Συριακής Ερυθράς Ημισελήνου, η οποία επισκέφθηκε την Μπάμπα Αμρ για 45
λεπτά. Οι περισσότεροι κάτοικοι έχουν διαφύγει σε γειτονικές περιοχές όπου τους
παρέχονται τρόφιμα και φάρμακα από διασωστικές ομάδες». Ήταν η πρώτη φορά που η
Συριακή Κυβέρνηση επέτρεψε σε ξένο αξιωματούχο να επισκεφθεί την Μπάμπα Αμρ από
τις αρχές Φεβρουαρίου, που ξεκίνησαν οι φονικοί βομβαρδισμοί της πόλης. Σύροι
ακτιβιστές για τα ανθρώπινα δικαιώματα και αυτόπτες μάρτυρες ανέφεραν ότι «από
τις επιθέσεις σκοτώθηκαν εκατοντάδες άνθρωποι και οι κάτοικοι έμειναν χωρίς
τρόφιμα, νερό και φάρμακα». Εργαζόμενοι σε ανθρωπιστικές αποστολές περιμένουν
από την Παρασκευή να στείλουν προμήθειες στη Μπάμπα Αμρ, αλλά οι Συριακές Αρχές
δεν τους επιτρέπουν την είσοδο στην πόλη, επικαλούμενες προβλήματα ασφάλειας. 

Αυξάνεται συνεχώς ο αριθμός των νεόπτωχων στην Ευρώπη. Η διεθνής ανθρωπιστική
οργάνωση του Ερυθρού Σταυρού ανέφερε ότι "δίνει μάχη για την παροχή βοήθειας στο
συνεχώς αυξανόμενο αριθμό νεόπτωχων στην Ευρώπη". Σύμφωνα με τα τελευταία
στατιστικά στοιχεία από την Ευρωπαϊκή Ένωση, "περισσότερα από 26 εκατομμύρια
άτομα είναι άνεργοι στις 27 χώρες - μέλη της Ευρωπαϊκής Ένωσης, ενώ πολλοί
περισσότεροι είναι εκτός της αγοράς εργασίας στην υπόλοιπη Ευρώπη και την
κεντρική Ασία". Ο Ερυθρός Σταυρός προειδοποιεί ότι "εκατομμύρια άνθρωποι
υποφέρουν από μείωση των εισοδημάτων τους, έλλειψη τροφίμων και
ιατροφαρμακευτικής περίθαλψης. Πολλοί από αυτούς κινδυνεύουν να μείνουν
άστεγοι". Το παράρτημα του Ερυθρού Σταυρού στη Γαλλία ανέφερε ότι "φέτος
παρατηρείται αύξηση της τάξεως του 14%, όσον αφορά τα άτομα που ζητούν βοήθεια
σε σχέση με πέρσι". Το παράρτημα της οργάνωσης στη Δανία ανέφερε ότι "τα φετινά
Χριστούγεννα υπήρξε αύξηση 100% στα άτομα που ζήτησαν βοήθεια, σε σχέση με το
2009". Στη Λιθουανία, η χορήγηση τροφίμων από 30000 άτομα που ήταν το 2006
έφτασε τα 100000 άτομα το 2012. Όπως ανέφερε η Ανίτα Ούντερλιν, Επικεφαλής των
Υπηρεσιών του Ερυθρού Σταυρού για την Ευρώπη, "ο αυξανόμενος αριθμός ατόμων που
ζητούν βοήθεια δείχνει το μέγεθος της οικονομικής κρίσης". 

Κύριε Πρόεδρε, επιτρέψτε μου αρχίζοντας να σας συγχαρώ κι εγώ θερμά για την
εκλογή σας. Αξιότιμε κύριε Επίτροπε, αγαπητοί συνάδελφοι, θέλω κι εγώ αρχικά να
ευχαριστήσω τον εισηγητή εξ ονόματος της Ομάδας μου, επίσης δε να ευχαριστήσω
τόσο εκείνον όσο και όλους τους συντάκτες γνωμοδοτήσεων των επιτροπών επειδή
είχαν να αντιμετωπίσουν έναν τεράστιο όγκο εργασίας για τη συγκεκριμένη έκθεση.
Ασχολούμαστε ως γνωστόν εδώ και πάρα πολύν καιρό με τις δύο αυτές προτάσεις
οδηγίας της Επιτροπής, περίπου εδώ και ενάμισι χρόνο. Πριν από έναν χρόνο έγινε
δημόσια ακρόαση για το συγκεκριμένο θέμα. Θεωρώ ότι μετά από τις εντατικές
διαβουλεύσεις και την εξαιρετικά μακρόχρονη ψηφοφορία στην Επιτροπή Νομικών
Θεμάτων και Εσωτερικής Αγοράς είναι πια καιρός να τελειώσουμε αύριο την πρώτη
ανάγνωση με την ψηφοφορία στην Ολομέλεια, που ελπίζω ότι θα καταστεί δυνατή η
διεξαγωγή της. Ο μεγάλος αριθμός τροπολογιών, με τις οποίες ασχοληθήκαμε ήδη
στην επιτροπή και μέρος των οποίων θα πρέπει να επεξεργασθούμε και αύριο στην
Ολομέλεια, δεν σημαίνουν ότι δεν συμφωνούμε με τις βασικές προτάσεις της
Επιτροπής. Ασφαλώς, η συνόψιση των μέχρι τώρα οδηγιών, η εναρμόνιση και ο
εκσυγχρονισμός τους αποτελούν ένα πολύ ουσιαστικό βήμα. Για την Ομάδα μου
υπάρχει, παράλληλα με ορισμένα άλλα σημαντικά θέματα που έχουν ήδη εν μέρει
θιγεί, ένα κεντρικό σημείο στο οποίο δεν μπορούμε να συμφωνήσουμε με την
Επιτροπή. Πρόκειται για τη νέα διατύπωση των κριτηρίων ανάθεσης έργου. Στο
σημείο αυτό, η Επιτροπή προβαίνει σε μια ουσιαστική τροποποίηση του περιεχομένου
σε σχέση με την μέχρι σήμερα νομική βάση και δεν περιορίζεται στη συνόψιση των
υφισταμένων στοιχείων. Η πρόταση της Επιτροπής περιορίζει δραστικά τα περιθώρια
που υπήρχαν μέχρι τώρα και αποτελούν ισχύον δίκαιο. Τούτο αποβαίνει κυρίως σε
βάρος των ποιοτικών κριτηρίων, ιδίως των κοινωνικών, των οικολογικών και των
κριτηρίων που αφορούν τις επιπτώσεις στην υγεία. Η ίδια η Επιτροπή κατέδειξε
στις δύο ερμηνευτικές δηλώσεις της πώς μπορούν σήμερα να εφαρμοσθούν αυτά τα
περιθώρια χωρίς να υπάρχει διακριτική μεταχείριση. Επίσης, το Ευρωπαϊκό
Δικαστήριο έδωσε πολύ καλές και υπεύθυνες ερμηνείες του υφισταμένου δικαίου με
αποφάσεις που χαράζουν νέες κατευθύνσεις, ειδικά και τώρα με την τελική εισήγηση
ως προς την υπόθεση του Ελσίνκι. Η Επιτροπή φαίνεται ότι δεν θεωρεί αποδεκτή την
υφισταμένη νομική βάση για πολιτικούς λόγους και γι' αυτό σκοπεύει τώρα να
προβεί σε σημαντική τροποποίησή της. Τούτο έχει προξενήσει ασφαλώς μεγάλη
σύγχυση σε ορισμένους συναδέλφους, καθώς πολλά από όσα η Επιτροπή παρουσίασε
στις δύο ερμηνευτικές δηλώσεις της, για τις οποίες την ευχαριστούμε, δεν θα
είναι πλέον εφικτά εξαιτίας της νέας νομικής βάσης που προτείνει η Επιτροπή, εάν
δεν κάνουμε αύριο δεκτές σχετικές τροπολογίες. Για παράδειγμα οι τοπικές αρχές
θα πρέπει στο μέλλον να σκέφτονται εγωιστικά, δηλαδή να σκέφτονται μόνο το άμεσο
συμφέρον τους. Το οικονομικό όφελος πρέπει να βρίσκεται σαφώς από την πλευρά της
αναθέτουσας αρχής. Εμείς στην Αυστρία το αποκαλούμε αυτό "η αρχή του Florian":
καλύτερα να καίγεται το σπίτι του γείτονα παρά το δικό μου! Δηλαδή τα
μειονεκτήματα και οι δαπάνες που θα επωμισθεί μια άλλη τοπική αρχή δεν πρέπει
πλέον να λαμβάνονται υπόψη κατά την απόφαση ανάθεσης έργου. Επίσης, η Επιτροπή
θέλει να απαγορεύσει την εφαρμογή των κριτηρίων που σχετίζονται με την παραγωγή
ενός προϊόντος. Έτσι, για παράδειγμα, μια προκήρυξη διαγωνισμού που θα απαιτεί
προϊόντα ξύλου από δάση αειφόρου διαχείρισης ή τρόφιμα βιολογικής καλλιέργειας ή
ζωικά προϊόντα βιολογικής παραγωγής γίνεται παράνομη και συνιστά διάκριση σε
βάρος των συμβατικών παραγωγών. Με τον τρόπο αυτόν δεν υπονομεύονται μόνο οι
στοχοθεσίες της Συνθήκης, όπως για παράδειγμα η ενσωμάτωση της προστασίας του
περιβάλλοντος σε όλους τους τομείς της πολιτικής και η πολιτική της αειφόρου
ανάπτυξης, αλλά περιορίζεται επίσης η αυτονομία και η δημοκρατία στους δήμους,
τις κοινότητες, τις περιφέρειες και τα ομοσπονδιακά κρατίδια. Έτσι απαγορεύουμε
με κοινοτικό νόμο σε ένα δημοκρατικά εκλεγμένο όργανο, σε έναν δήμο ή μια
κοινότητα, να αποφασίσει τη συνέχιση ή την καθιέρωση μιας πολιτικής προμηθειών
φιλικής προς το περιβάλλον. Δεν νομίζω ότι με τον τρόπο αυτόν θα γίνει η
Ευρωπαϊκή Ένωση πιο δημοφιλής στους πολίτες. Ειδικά αυτή η πτυχή των ευρωπαϊκών
δήμων και κοινοτήτων οδηγεί την πλειοψηφία της Ομάδας μας στο αίτημα αύξησης των
τιμών κατωφλίων. Ακόμη και σε μια μικρή κοινότητα όπως η δική μου, που βρίσκεται
σε μια χώρα όπου η οικοδόμηση έχει υψηλό κόστος για κλιματικούς λόγους, σήμερα η
απλή κατασκευή ενός σχολικού κτιρίου βρίσκεται ήδη πάνω από την τιμή κατωφλίου.
Οι δαπάνες για την προκήρυξη είναι σημαντικά μεγαλύτερες. Όμως το ποσόν αυτό δεν
μπορεί να ανακτηθεί, επειδή εξακολουθεί να είναι πολύ χαμηλό για να προσελκύσει
πραγματικά προσφορές από άλλες χώρες. Έχει ήδη υπογραμμισθεί ότι οι κανόνες της
εσωτερικής αγοράς ισχύουν και για τιμές κάτω του κατωφλίου. Τελειώνοντας θέλω να
απευθύνω έκκληση κυρίως στο ΕΛΚ να αλλάξει σε μερικά σημεία τη στάση που είχε
τηρήσει στην επιτροπή σχετικά με τα κριτήρια ανάθεσης. Στις τροπολογίες μου 134
και 110 συμπεριλάβαμε διάφορες ψηφοφορίες κατά τμήματα. Θεωρώ ότι θα πρέπει να
είναι εφικτό σε αυτή τη βάση να βελτιωθεί τελικά το κείμενο της Επιτροπής στα
συγκεκριμένα σημεία. (Χειροκροτήματα) 

Οι ΗΠΑ χρηματοδοτούν πρόγραμμα χαρτογράφησης του ανθρώπινου εγκεφάλου. Την
έναρξη ερευνητικής πρωτοβουλίας για τη χαρτογράφηση των λειτουργιών του
ανθρώπινου εγκεφάλου ανακοίνωσε ο Αμερικανός πρόεδρος Μπαράκ Ομπάμα. Σε ομιλία
του στο Λευκό Οίκο, ο πρόεδρος Ομπάμα δήλωσε ότι ο εγκέφαλος παραμένει
επιστημονικό μυστήριο, παρά το γεγονός ότι ο ίδιος ο άνθρωπος έχει κατορθώσει να
λύσει τα μυστήρια του σύμπαντος. Το κόστος για το νέο επιστημονικό πρόγραμμα,
για την επίλυση του μυστηρίου του εγκεφάλου, με την ονομασία "BRAIN" ανέρχεται
στα 100 εκατομμύρια δολάρια. Το πρόγραμμα έχει στόχο να κατανοήσει την
αλληλεπίδραση δισεκατομμυρίων νευρώνων στον ανθρώπινο εγκέφαλο. Τα αποτελέσματα
θα ωφελήσουν δισεκατομμύρια ανθρώπους σε ολόκληρο τον κόσμο. Ο Αμερικανός
πρόεδρος επισήμανε ότι το πρόγραμμα, που θα πραγματοποιηθεί εν μέσω άλλων
περικοπών, αποτελεί μεγάλη επένδυση για το μέλλον των Ηνωμένων Πολιτειών.
Πρόσθεσε ότι οι Ηνωμένες Πολιτείες δεν έχουν τη δυνατότητα να αφήσουν μία τέτοια
ερευνητική ευκαιρία να πάει χαμένη την ώρα που ο υπόλοιπος κόσμος προχωρά στον
τομέα αυτό. Μία ανακάλυψη τέτοιου βεληνεκούς θα δημιουργήσει νέες θέσεις
εργασίας στη χώρα, δήλωσε ο αμερικανός Πρόεδρος. 

Η ΕΕ ανακοίνωσε νέες κυρώσεις σε βάρος της Ρωσίας. Οι οικονομικές κυρώσεις έχουν
ήδη "πλήξει σημαντικά" τη ρωσική οικονομία, δηλώνει ο αμερικανός Υπουργός
Οικονομικών. Η Ρωσία κατηγόρησε την Ευρωπαϊκή Ένωση για "παντελή έλλειψη
κατανόησης" των εσωτερικών πολιτικών συσχετισμών στην Ουκρανία, μετά την
ανακοίνωση, από πλευράς Ευρώπης, των ονομάτων 15 νέων στόχων για επιβολή
κυρώσεων λόγω του ρόλου τους στην κρίση στην Ουκρανία. Το Υπουργείο Εξωτερικών
της Ρωσίας δήλωσε ότι οι κυρώσεις της ΕΕ αποτελούν "άμεση πρόσκληση προς τους
ντόπιους Νεοναζί" να συνεχίσουν τις παράνομες ενέργειές τους στη νοτιοανατολική
Ουκρανία. Πριν τις ευρωπαϊκές κυρώσεις οι ΗΠΑ είχαν ανακοινώσει τα ονόματα 7
ρώσων αξιωματούχων και 17 εταιρειών εναντίον των οποίων επιβλήθηκαν κυρώσεις τη
Δευτέρα. Το Κρεμλίνο υπόσχεται "οδυνηρές" συνέπειες στις κυρώσεις. Ο αμερικανός
Υπουργός Οικονομικών, Τζακ Λιου, δήλωσε ότι οι οικονομικές κυρώσεις σε βάρος της
Μόσχας έχουν ήδη "πλήξει σημαντικά" τη ρωσική οικονομία. Σε δηλώσεις του προς
αρμόδια επιτροπή της Βουλής, ο κ. Λιου επεσήμανε ότι η Ουάσιγκτον είναι έτοιμη
να λάβει περαιτέρω μέτρα αν δεν αλλάξει η πολιτική της Ρωσίας. Επίσης την Τρίτη,
η Ιαπωνία δήλωσε ότι θα αρνηθεί βίζα σε 23 ρώσους στα πλαίσια κυρώσεών της σε
βάρος της Μόσχας λόγω της κατάστασης στην Ουκρανία. Το Τόκιο δεν έδωσε στη
δημοσιότητα τα ονόματα των προσώπων που θα επηρεαστούν. 

Ρωσία: Κατά της νέας απόφασης για τη Συρία 2012-03-10 Η Ρωσία δήλωσε ότι
τάσσεται κατά του νέου σχεδίου του Συμβουλίου Ασφαλείας του ΟΗΕ για τη Συρία,
καθώς δεν το θεωρεί ισορροπημένο. «Η χώρα μας θεωρεί ότι το κείμενο του νέου
σχεδίου για τη Συρία δεν είναι ισορροπημένο. Αυτό είναι επειδή το κείμενο δεν
περιέχει έκκληση προς τις δύο πλευρές (αντάρτες και κυβέρνηση) για άμεση
κατάπαυση του πυρός», δήλωσε ο Γκενάντι Γκατίλοφ, Υφυπουργός Εξωτερικών της
Ρωσίας. Η Ρωσία, μαζί με την Κίνα, έχει αρνηθεί στο παρελθόν δύο σχέδια της
Δύσης για τη Συρία. «Σύμφωνα με τις πηγές μας, ο ΟΗΕ θα θέσει το νέο σχέδιο για
ψήφισμα την Δευτέρα», κατέληξε ο Γκενάντι Γκατίλοφ. 

Παραιτήθηκε από το θρόνο της Ολλανδίας η Βεατρίκη. Η Βεατρίκη της Ολλανδίας
ανακοίνωσε πρόσφατα ότι θα παραιτηθεί από το θρόνο της χώρας στις 30 Απριλίου
και πως διάδοχός της θα είναι ο πρίγκηπας Γουλιέλμος - Αλέξανδρος. Η Βεατρίκη
ανήλθε στο θρόνο της Ολλανδίας στις 30 Απριλίου 1980 και οι Ολλανδοί δηλώνουν
πως "είναι εργατική και κατάφερε να επαναφέρει τη δημοτικότητα της βασιλικής
οικογένειας μετά από μια σειρά σκανδάλων". Η ίδια δήλωσε πως "στις 30 Απριλίου
γιορτάζουμε τα 200 χρόνια από την εγκαθίδρυση του Βασιλείου των Κάτω Χωρών, ενώ
επίσης κλείνω τα 75 χρόνια. Γι' αυτό και θεώρησα πως τώρα είναι η καλύτερη
στιγμή να αποσυρθώ". Ο γιος της, πρίγκηπας Γουλιέλμος - Αλέξανδρος - τώρα θα
είναι γνωστός ως βασιλιάς Γουλιέλμος Δ' - ήταν γνωστός για τα ερωτικά του
σκάνδαλα, αν και τη τελευταία δεκαετία σταμάτησε να μπλέκει σε σκάνδαλα και
ανέλαβε την προεδρεία της Επιτροπής του ΟΗΕ για το Νερό, καθώς επίσης
συνεργάζεται με τη Διεθνή Ολυμπιακή Επιτροπή. Αξιοσημείωτο είναι ότι θα είναι ο
πρώτος άνδρας μονάρχης της Ολλανδίας μετά από 100 χρόνια. 

Κύριε Πρόεδρε, κυρία Επίτροπε, όπως είπαν ήδη οι συνάδελφοι που προηγήθηκαν, η
κατάσταση στην Ερυθραία είναι όλο και πιο σοβαρή από την άποψη της δημοκρατίας.
Το Κοινοβούλιο της Ερυθραίας, το οποίο απαρτίζεται από εκλεγέντα μέλη που
ανήκουν όλα στο Λαϊκό Μέτωπο για τη Δημοκρατία και τη Δικαιοσύνη, αποφάσισε να
απαγορεύσει τον σχηματισμό πολιτικών κομμάτων· καταργήθηκε η ανεξαρτησία του
Τύπου και συνελήφθησαν πολλοί δημοσιογράφοι, πολιτικές προσωπικότητες και
πολιτικοί αντίπαλοι, μεταξύ των οποίων πρώην υπουργοί της κυβέρνησης, οι οποίοι
κατηγορήθηκαν από την Εθνική Συνέλευση για προδοσία· αυξάνονται οι δράσεις
καταστολής έναντι των πολιτών και προπαντός των φοιτητών, δύο εκ των οποίων
πέθαναν φυλακισμένοι στην έρημο· απελάθηκε ο πρέσβης της Ιταλίας· η οικονομική
κατάσταση και οι συνθήκες ζωής των πολιτών γίνονται όλο και πιο επαχθείς. Οι μη
κυβερνητικές οργανώσεις που λειτουργούν στην Ερυθραία μας αναφέρουν καταστάσεις
εξαιρετικής σοβαρότητας· ακόμη και το ιατρικό και παραϊατρικό προσωπικό
αποσύρεται από τα νοσοκομεία και στέλνεται στο μέτωπο, αφήνοντας έτσι τον
πληθυσμό χωρίς καμία βοήθεια· η βία που ασκείται στον πληθυσμό και ιδίως στις
γυναίκες και τα παιδιά είναι απερίγραπτη. Η διεθνής κοινότητα δεν μπορεί πια να
μένει παρατηρητής. Απαιτείται να επέμβει επειγόντως στην οριοθέτηση των συνόρων.
Το Συμβούλιο Ασφαλείας του ΟΗΕ και η επιτροπή του Αλγερίου ασχολούνται με αυτό·
απαιτείται επίσης να μεταβεί στη Ερυθραία μια αντιπροσωπεία της Ευρώπης, της
τρόικας, και να επανεξετασθούν οι σχέσεις με αυτή τη χώρα με βάση τις συμφωνίες
του Κοτονού. Πρέπει να επιδιωχθεί η διενέργεια κοινοβουλευτικών εκλογών - που
είχαν ήδη προβλεφθεί, μεταξύ άλλων, τον Δεκέμβριο_του_2001 - εκλογών που θα
πρέπει να διεξαχθούν υπό διεθνή έλεγχο· να απαιτηθεί η απελευθέρωση όλων των
πολιτικών κρατουμένων, η αποκατάσταση της ελευθερίας του Τύπου, του
συνεταιρίζεσθαι, της συγκρότησης οργανώσεων της κοινωνίας των πολιτών, του
σχηματισμού πολιτικών κομμάτων και συνδικάτων. Όλα αυτά πρέπει να είναι η
αναγκαία προϋπόθεση για την επανέναρξη, εκ μέρους της Ένωσης, των
χρηματοδοτήσεων που είναι απολύτως απαραίτητες στη χώρα για την αποκατάσταση της
κατεστραμμένης από τον πόλεμο οικονομίας και για την ανάπτυξη. Το Συμβούλιο και
τα κράτη μέλη είναι απαραίτητο να υιοθετήσουν μια συντονισμένη προσέγγιση των
σχέσεων με την Ερυθραία, η οποία να είναι πιο αποτελεσματική και ικανή να
συμβάλει με ταχείς ρυθμούς στην ειρηνευτική διαδικασία στα σύνορα και στο
εσωτερικό της χώρας. Αρχίζοντας από τα μισά του επόμενου μήνα θα διεξαχθεί η
Συνέλευση Ίσης Εκπροσώπησης ΑΚΕ/ΕΕ. Ευχόμαστε να μπορέσουν να συζητηθούν εκεί,
θεωρώντας ότι θα έχουν ήδη πραγματοποιηθεί, οι διαδικασίες που αναφέρθηκαν
προηγουμένως και να μπορέσουμε να βρούμε και με τους πολίτες της Ερυθραίας τον
τρόπο να ξεκινήσουμε την ειρηνευτική διαδικασία, να αποκατασταθεί η δημοκρατία
και ιδιαίτερα να αποδοθούν εκ νέου στους πολίτες, γυναίκες, άνδρες και παιδιά,
συνθήκες ζωής αποδεκτές, συνθήκες για τις οποίες κανείς μας δεν θα πρέπει να
ντρέπεται. 

Βιβλική καταστροφή με εκατόμβη νεκρών στη Λ'Άκουιλα της Ιταλίας. Τους 179
έφτασαν οι νεκροί και τους 34 οι αγνοούμενοι από τον ισχυρό σεισμό που έπληξε
χθες, Δευτέρα, την κεντρική Ιταλία, σύμφωνα με νεότερο απολογισμό του κέντρου
συντονισμού των επιχειρήσεων διάσωσης στην πόλη Λ'Άκουιλα. Απ' αυτούς 40 νεκροί
δεν έχουν ακόμα αναγνωριστεί, σύμφωνα με αξιωματούχους του κέντρου, όπως
μετέδωσε το πρακτορείο Ansa, το οποίο εκτιμά πως οι τραυματίες είναι περίπου
1.500. Σήμερα το πρωί ανασύρθηκαν δύο ακόμα πτώματα από τα ερείπια σπιτιού στο
χωριό Ονα, κοντά στην Λ'Άκουιλα. Από τους 250 κατοίκους του χωριού αυτού οι 39
έχασαν τη ζωή τους, σύμφωνα με τους πυροσβέστες. Τεράστιος είναι και ο αριθμός
των ανθρώπων που έχουν μείνει άστεγοι, καθώς ανέρχονται περίπου στους 50.000,
ενώ πολλοί είναι εκείνοι που πέρασαν τη νύχτα σε στρατώνες και σχολεία.
Περισσότερα από 10.000 κτίρια έχουν υποστεί ζημιές, ανακοίνωσε η υπηρεσία
Πολιτικής Προστασίας. Στην ηρεμία της νύχτας, ο Εγκέλαδος σκόρπισε το θάνατο και
τον πανικό, σείοντας άγρια την επαρχία του Αμπρούτζο, αλλά και ολόκληρη τη χώρα.
Στο επίκεντρο του σεισμού των 5,8 βαθμών της κλίμακας Ρίχτερ βρέθηκε στις 3.32
τα ξημερώματα της Δευτέρας, η μεσαιωνική πόλη Λ'Άκουιλα, κέντρο φοιτητικό, αλλά
και η γύρω ορεινή περιοχή, η οποία κατά το μεγαλύτερο μέρος της έχει, στην
κυριολεξία, σβηστεί από το χάρτη. Ο πάπας Ιωάννης Παύλος σε μήνυμά του δήλωσε
ότι προσεύχεται για τα θύματα, μεταξύ των οποίων συγκαταλέγονται δυστυχώς και
αρκετά παιδιά και νεογνά. Ο χειρότερος σεισμός των τελευταίων 30 ετών στην
Ιταλία αφήνει σεισμόπληκτους σε 26 πόλεις και χωριά, εκατοντάδες τραυματίες στο
νοσοκομείο της πόλης, που και αυτό έχει υποστεί ζημιές και κάπου 15.000
«κόκκινα» κτίρια. Στα χωριά, όπου τα περισσότερα πέτρινα κτίρια δεν είχαν
υποβληθεί σε ανακαινίσεις, κατέρρευσαν σαν τραπουλόχαρτα. Διάχυτη ήταν στην
ατμόσφαιρα η οσμή του αερίου, καθώς έχουν σπάσει και οι αγωγοί. Ο σεισμός ήταν
καταστροφικός αφού μετρήθηκε ότι ήταν 8-9 βαθμών στην κλίμακα Μερκάλι, και
διήρκεσε τουλάχιστον 40 δευτερόλεπτα. Το εστιακό βάθος της δόνησης υπολογίστηκε
στα 5 χιλιόμετρα, προκαλώντας την κατάρρευση των περισσοτέρων μεσαιωνικών
κτισμάτων στο κέντρο της πόλης, αλλά και κτιρίων που ήταν νεότατης κατασκευής
στα περίχωρα και στα γειτονικά χωριά. 

. (ΕΝ) Κύριε Πρόεδρε, είμαι ιδιαίτερα ευτυχής που μπορώ να παρουσιάσω την έκθεσή
μου στη συνεδρίαση της ολομέλειας σήμερα το απόγευμα. Οι συνάδελφοι θα πρέπει να
θυμούνται ότι πρόκειται για έκθεση πρωτοβουλίας και ότι στις συζητήσεις που
διεξήχθησαν νωρίτερα στο πλαίσιο της επιτροπής διατυπώθηκαν κάποιες ανησυχίες
σχετικά με το δυνητικά τεράστιο πεδίο μιας έκθεσης με τόσο ευρύ αντικείμενο,
όπως οι μεταφορές και η υγεία. Συμφωνήσαμε ότι, προκειμένου η έκθεση να είναι
χρήσιμη, θα έπρεπε να ιεραρχήσουμε τα θέματα στα οποία εστιάσαμε αυστηρά την
προσοχή μας. Για το λόγο αυτό, επικέντρωσα την παρούσα έκθεση σε δύο μόνον
βασικά σημεία: στα κενά της ισχύουσας νομοθεσίας και στους τομείς όπου η
περαιτέρω προσπάθεια μπορεί να αποφέρει πραγματική προστιθέμενη αξία. Καταρχάς,
η εισαγωγή των αξιολογήσεων των επιπτώσεων για την υγεία σε όλα τα μείζονα
κοινοτικά έργα και δράσεις στον τομέα των μεταφορών συνιστά την πλέον σημαντική
μεμονωμένη πρωτοβουλία, η οποία θα μπορούσε να συμβάλει στην ολοκλήρωση των
πολιτικών μεταφορών και υγείας, και στην ελαχιστοποίηση των αρνητικών επιπτώσεων
των μεταφορών στην υγεία. Το δεύτερο θέμα στο οποίο επικεντρώθηκα αφορά την
προώθηση της ποδηλασίας και του βαδίσματος στην πολιτική μεταφορών της ΕΕ, στο
πλαίσιο της επικουρικότητας. Τούτο θα είχε τεράστιο αντίκτυπο στη μεγιστοποίηση
των θετικών επιπτώσεων της πολιτικής μεταφορών στην υγεία. Προκειμένου να
καταδείξει τους λόγους για τους οποίους η ανάληψη δράσης καθίσταται επείγουσα
και επιτακτική, η έκθεσή μου συνοψίζει ορισμένες από τις βασικές αρνητικές
επιδράσεις στην υγεία λόγω της αύξησης των μεταφορών. Σε αυτές περιλαμβάνονται η
ατμοσφαιρική ρύπανση, ο θόρυβος, η έλλειψη σωματικής άσκησης και άλλες. Για
παράδειγμα, οι μεταφορές είναι σήμερα η κύρια πηγή ατμοσφαιρικής ρύπανσης στις
αστικές περιοχές, και παρά τις βελτιώσεις στην ποιότητα του αέρα στην Ευρώπη
κατά την τελευταία δεκαετία, σχεδόν το 90% του αστικού πληθυσμού εξακολουθεί να
εκτίθεται σε πολύ υψηλά επίπεδα σωματιδίων, διοξειδίου του αζώτου, βενζολίου και
όζοντος στον ατμοσφαιρικό αέρα, τα οποία ενδέχεται να επηρεάζουν τις
αναπνευστικές λειτουργίες και να οδηγούν σε άλλα προβλήματα υγείας και παθήσεις,
όπως ο καρκίνος και οι καρδιαγγειακές παθήσεις. Παρόλο που αληθεύει ότι τα
οχήματα έχουν καταστεί σχετικά λιγότερο ρυπογόνα, οι επιπτώσεις σε απόλυτους
όρους αντισταθμίζονται από την αύξηση του αριθμού των κυκλοφορούντων οχημάτων,
καθώς και από την αύξηση της διάρκειας και της συχνότητας των διαδρομών. Η
σημασία του γεγονότος αυτού καταδεικνύεται σε πρόσφατη μελέτη που αποκάλυψε ότι
η ατμοσφαιρική ρύπανση σήμερα προκαλεί μεγαλύτερο ποσοστό θνησιμότητας απ' ότι
τα αυτοκινητικά ατυχήματα. Αυτό είναι ένα ακόμη επίκαιρο θέμα. Μόλις πριν από
μερικές εβδομάδες, επιστήμονες από την Καλιφόρνια δημοσιοποίησαν στοιχεία
σύμφωνα με τα οποία τα καυσαέρια των αυτοκινήτων μπορούν πράγματι να προκαλέσουν
άσθμα, και όχι απλώς να επιδεινώσουν την κατάσταση των ήδη πασχόντων. Μια νέα
έρευνα στο Ηνωμένο Βασίλειο, εν μέρει χρηματοδοτούμενη από την κυβέρνηση του ΗΒ,
αποκαλύπτει ότι τα παιδιά αντιμετωπίζουν όλο και μεγαλύτερες δυσκολίες στην
αναπνοή όσο πλησιέστερα ζουν σε κεντρικούς δρόμους. Έτσι δεδομένου ότι
εστιάστηκα σε δύο τομείς προτεραιότητας, θα πρέπει να εξηγήσω τη διαδικασία που
ακολουθήθηκε για τον εντοπισμό των τομέων αυτών. Καταρχάς, ως προς τις
αξιολογήσεις των επιπτώσεων στην υγεία: από όλα τα σχετικά έγγραφα καθίσταται
σαφές ότι τα θέματα υγείας δεν εντάσσονται στην κοινοτική πολιτική μεταφορών.
Τούτο κατέστη απολύτως εμφανές εντελώς πρόσφατα στην έκθεση σύνθεσης που
εκπόνησε η Παγκόσμια Οργάνωση Υγείας και η Οικονομική Επιτροπή των Ηνωμένων
Εθνών για την Ευρώπη, τον Ιανουάριο του προηγουμένου έτους. Βάσει της έκθεσης
αυτής, οι ευρωπαίοι υπουργοί ζήτησαν από τους προαναφερθέντες φορείς να
παράσχουν μια γενική επισκόπηση των συναφών ισχυουσών συμφωνιών, καθώς και
περαιτέρω συστάσεις. Το ομόφωνο συμπέρασμά τους ήταν ότι "Το σημαντικότερο κενό
φαίνεται να είναι η έλλειψη μιας ευρύτερης στρατηγικής ενσωμάτωσης, η οποία θα
συγκεντρώσει και θα χρησιμοποιήσει τις συνεργίες πολιτικών και νομοθεσίας που
σχετίζονται με τις μεταφορές, το περιβάλλον και την υγεία". Επίσης, βάσει της
Συνθήκης ΕΚ είναι υποχρέωσή μας να ενσωματώσουμε πληρέστερα τους συγκεκριμένους
τομείς. Καθώς έχω συζητήσει με πολλούς εμπειρογνώμονες, θεωρώ ότι οι
αξιολογήσεις των επιπτώσεων στην υγεία θα πρέπει να εισαχθούν σε όλες τις
μείζονες πολιτικές δράσεις της ΕΕ, ούτως ώστε να κατανοήσουμε καλύτερα τους
πιθανούς κινδύνους για την υγεία και τα οφέλη από τις διαφορετικές προτάσεις. Οι
αναλύσεις αυτές θα μπορούσαν να ολοκληρωθούν και να καταστούν χρήσιμες μέσα από
τις αξιολογήσεις των επιπτώσεων στην υγεία. Η παρούσα πρόταση πραγματικά
συμπληρώνει και βασίζεται στις προτάσεις που εξετάζονται αυτή τη στιγμή στην
πρόταση της Επιτροπής, σχετικά με ένα νέο πρόγραμμα κοινοτικής δράσης στον τομέα
της δημόσιας υγείας. Προτείνω λοιπόν η δέσμευση αυτή να υλοποιηθεί πάραυτα στους
τομείς των μεταφορών και της υγείας. Ορισμένοι θα πουν ότι αυτή η μεθοδολογία
δεν είναι ακόμη έτοιμη προς εφαρμογή. Έχω σοβαρότατες αντιρρήσεις ως προς αυτό.
Παρόλο που η συγκεκριμένη μεθοδολογία, όπως και κάθε άλλη, εξακολουθεί να
εξελίσσεται, υπάρχει ήδη υπεραρκετή γνώση ώστε να ξεκινήσει η εφαρμογή της τώρα.
Πρέπει να είμαστε απολύτως σαφείς ως προς αυτό. Το άλλο μέρος της έκθεσής μου
επικεντρώνεται στην προώθηση της ποδηλασίας και του βαδίσματος στα πλαίσια της
επικουρικότητας. Οι προτάσεις που υποβάλλω θα βοηθήσουν στην προώθηση των
συγκεκριμένων μέσων μεταφοράς στην ΕΕ. Θα ήθελα όμως να ολοκληρώσω επιστρέφοντας
σε μια τροπολογία της έκθεσης την οποία, όπως παρατηρώ, κατέθεσε η Ομάδα του
Κόμματος των Ευρωπαίων Σοσιαλιστών, και η οποία θα καθυστερήσει την έναρξη των
αξιολογήσεων των επιπτώσεων στην υγεία ως το 2004. Λυπάμαι για την ενλόγω
τροπολογία, καθώς υπάρχει ήδη η μεθοδολογία για να ξεκινήσει η διαδικασία τώρα.
Πραγματικά, δεν υπάρχει λόγος να περιμένουμε τρία χρόνια απλώς και μόνο για να
υποβάλει προτάσεις η Επιτροπή. Για το λόγο αυτό, θα υποβάλω μια προφορική
τροπολογία, την οποία από όσο γνωρίζω εγκρίνει η Ομάδα του Κόμματος των
Ευρωπαίων Σοσιαλιστών, να μεταβληθεί το 2004 σε 2003. Ελπίζω μάλιστα ότι και οι
λοιπές ομάδες θα την εγκρίνουν. Υπάρχει επείγουσα ανάγκη να αναληφθεί δράση στον
τομέα αυτό. Μέχρι να καταστήσουμε τους προβληματισμούς για την υγεία κύριο θέμα
της στρατηγικής για τις μεταφορές, τα παιδιά μας θα εξακολουθούν να πληρώνουν
την αδράνειά μας με την υγεία τους, και όλο περισσότερο με τη ζωή τους. 

Κύριε Πρόεδρε, καταρχάς θα ήθελα να συγχαρώ τους τρεις εισηγητές - τον κ.
Χατζηδάκη, τον κ. van Dam και τον κ. Grosch - για το έργο τους. Το επίπεδο
γνώσεων των μελών της Επιτροπής Περιφερειακής Πολιτικής, Μεταφορών και Τουρισμού
δεν παύει ποτέ να με εκπλήσσει, ιδιαίτερα όσον αφορά τις τεχνικές λεπτομέρειες,
όπως είναι ο αριθμός των αξόνων στα λεωφορεία, η ακτίνα στροφής των λεωφορείων,
και τα λοιπά και τα λοιπά. Τους ευχαριστώ για το έργο τους. Από την πλευρά της
Ομάδας των Σοσιαλιστών, όσον αφορά την έκθεση του κ. Χατζηδάκη, είμαστε
ικανοποιημένοι από την κοινή θέση που επιτεύχθηκε και το ίδιο ισχύει και για την
έκθεση του κ. van Dam. Θα ψηφίσουμε ανάλογα. Όσον αφορά την έκθεση του κ.
Grosch, θεωρώ θετική την οδηγία, γιατί αναγνωρίζει ότι μας δίνεται τώρα η
δυνατότητα να βελτιώσουμε την οδική ασφάλεια. Οι συνθήκες εργασίας των οδηγών
έχουν άμεσες επιπτώσεις τόσο για την οικονομία όσο και για την ασφάλεια. Η
πρόταση για ένα καθεστώς κατάρτισης των επαγγελματιών οδηγών θα οδηγήσει σε
ισχυροποίηση του καθεστώτος των οδηγών αυτών. Είναι επίσης πολύ σημαντικό να
αναγνωρίσουμε ότι, ενόψει της διεύρυνσης, οι διατάξεις αυτές θα πρέπει να
ενσωματωθούν στη νομοθεσία των υποψήφιων χωρών. Γνωρίζω ότι πολλά κράτη μέλη
έχουν εντάξει την εκπαίδευση των οδηγών στο σύστημα βασικής εκπαίδευσης, αλλά
για τις χώρες εκείνες στις οποίες δεν ισχύει αυτό, η οδηγία θα δώσει τη
δυνατότητα σωστής κατάρτισης όλων των οδηγών. Το θέμα της επικουρικότητας τέθηκε
στο πλαίσιο της επιτροπής και τίθεται σήμερα εκ νέου στην Ολομέλεια μέσα από
ορισμένες τροπολογίες. Η Ομάδα μου πιστεύει ότι η συμβιβαστική θέση που
επιτεύχθηκε στην επιτροπή, με τη βοήθεια του εισηγητή μας, κ. Grosch, επιτρέπει
στην οδηγία να προσφέρει απλές κατευθυντήριες γραμμές και συνεπώς ακυρώνει την
ανάγκη για επικουρικότητα. Κατά συνέπεια, η Ομάδα μου θα καταψηφίσει τις
περισσότερες τροπολογίες που υποστηρίζουν την αρχή αυτή και θα υποστηρίξει τη
θέση του εισηγητή. Θα ψηφίσουμε επίσης υπέρ της τροπολογίας αρ. 43 που προτείνει
την αξιολόγηση της αποτελεσματικότητας αυτής της οδηγίας και θα καταψηφίσουμε
τις υπόλοιπες τροπολογίες που επιχειρούν να είναι ιδιαίτερα περιοριστικές. Με
λίγα λόγια, είμαστε σύμφωνοι με τη γνώμη του εισηγητή. Ευχαριστώ όλους τους
εισηγητές για το έργο τους και τους συγχαίρω διότι συνέταξαν τρεις εξαιρετικά
ισόρροπες εκθέσεις. 

Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής,
κυρίες και κύριοι, καταρχάς, ευχαριστώ την ισπανική Προεδρία για την ευθύτητα με
την οποία παρουσιάζεται εδώ, ακολουθώντας κάτι που αποτελεί πλέον έθιμο, και
επισημαίνω ότι έχουμε περάσει τον ισημερινό της νομοθετικής περιόδου με μια
σαφώς συντηρητική στροφή στο Συμβούλιο, το οποίο, κύριε Πρόεδρε, ανακόπτεται από
την ιδιότητά σας ως Προέδρου της ΧΔΔ - της κεντρώας δημοκρατικής διεθνούς, για
εσάς, χριστιανοδημοκρατικής διεθνούς για τον κ. Poettering· συντηρητικής, εν
πάση περιπτώσει Το πρόγραμμα της Προεδρίας σας ακολουθεί τη συνηθισμένη γραμμή
της εξαμηνιαίας προσέγγισης του Συμβουλίου, να στηρίζεται σε όλες τις δυνατές
επιτυχίες. Προφανώς, όμως, δεν πρέπει μόνο να θερίζουμε, αλλά και να σπέρνουμε
και να καλλιεργούμε. Επιτρέψτε μου, κύριε Πρόεδρε, να αναλύσω τους έξι στόχους
της ισπανικής Προεδρίας που εσείς συνοψίσατε σε τρεις κατευθύνσεις, υπό το
πρίσμα αυτής της προσέγγισης. Καταρχάς, θα αναφερθώ στον χώρο ελευθερίας,
ασφάλειας και δικαιοσύνης με την καταπολέμηση της τρομοκρατίας ως προτεραιότητα.
Αναγνωρίσατε δίκαια ότι το Ευρωπαϊκό Κοινοβούλιο ήταν πρωτοπόρος όταν επεσήμανε
την αναγκαιότητα της χάραξης μιας κοινοτικής αντιτρομοκρατικής πολιτικής. Το
έκανε πριν από την 11η_Σεπτεμβρίου. Εργαστήκαμε πολύ σκληρά πάνω στις προτάσεις
της Επιτροπής και τώρα θα είχαμε ήδη αυτή την πολιτική, αν δεν υπήρχε η
αναποτελεσματικότητα του Συμβουλίου, που ανέβαλε τις διαβουλεύσεις μας για τον
Δεκέμβριο. Η πολιτική μου οικογένεια τάσσεται εξολοκλήρου υπέρ αυτού του στόχου.
Τα προβλήματα τα έχετε μάλλον εσείς στη δική σας, αλλά σκοπεύουμε να σας
βοηθήσουμε. Δεύτερον, θα αναφερθώ στο ευρώ. Η επιτυχία του ευρώ οφείλεται, πριν
απ' όλα, στους λαούς μας και στους συμπολίτες μας. Πρέπει να το αναγνωρίσουμε
αυτό, διότι πάντα κατακρίνουμε την απόστασή μας από τους πολίτες, και σ' αυτή
την περίπτωση, κυρίες και κύριοι, την πρώτη Ιανουαρίου εκείνοι μας προσπέρασαν.
Επιτυχία επίσης, και αυτή τη φορά μπορούμε να το πούμε, της Επιτροπής, η οποία
ήταν υπεύθυνη για το εγχείρημα, του Προέδρου Πρόντι, ο οποίος, όταν ήταν
Πρόεδρος του Ecofin, κατέστησε δυνατή την είσοδο της Ιταλίας στο ευρώ με τον
σημερινό Πρόεδρο της Δημοκρατίας, μίας χώρας της οποίας η τρέχουσα κυβέρνηση
επέλεξε την πρώτη Ιανουαρίου, εν μέρει, να δυσφημίσει το κοινό νόμισμα. Επιτυχία
επίσης του Επιτρόπου Pedro Solbes, ο οποίος ήταν Υπουργός Οικονομικών της
ισπανικής κυβέρνησης τον Δεκέμβριο_του_1995. (Ανάμικτες αντιδράσεις) Διότι τόσο
το ευρώ, κυρίες και κύριοι, όσο και η Οικονομική και Νομισματική Ένωση
γεννήθηκαν στην Μαδρίτη. Κύριε Πρόεδρε, υποθέτω ότι θα μου αφαιρέσετε τον χρόνο
όλων αυτών των κραυγών. Ελπίζουμε ότι αυτή η ισπανική Προεδρία θα σταθεί στο
ύψος των προηγουμένων. Το ευρώ είναι επίσης επιτυχία της Ευρωπαϊκής Κεντρικής
Τράπεζας, των χρηματοπιστωτικών ιδρυμάτων, των εκατοντάδων χιλιάδων ανώνυμων
πολιτών που δούλεψαν την πρώτη Ιανουαρίου, και επιτυχία επίσης, πρέπει να το
αναγνωρίσουμε, του Pierre Werner, του Valéry Giscard d' Estaing, του Helmut
Schmidt, του François Mitterrand, του Helmut Kohl, του Ruud Lubbers, του Giulio
Andreotti, του John Major, του Felipe Gonzαlez και επίσης του Jacques Santer, ως
Προέδρου της Επιτροπής. Πιστεύω ότι είναι δίκαιο να το αναγνωρίσουμε αυτό. Η
πρόκληση τώρα είναι να δημιουργήσουμε μία Οικονομική Ένωση η οποία θα
ανταποκρίνεται στην Νομισματική Ένωση - όπως επεσήμανε ο Πρόεδρος της Επιτροπής
- και επίσης να αναπτύξουμε την στρατηγική της Λισαβόνας, η οποία κατά τη γνώμη
μας είναι αειφόρος ανάπτυξη, περισσότερη κοινωνική συνοχή, περισσότερη πλήρης
απασχόληση, περισσότερος ανταγωνισμός. Σ' αυτό το σημείο, κύριε Προεδρεύοντα του
Συμβουλίου, σας εφιστώ την προσοχή στο ψήφισμα του Ευρωπαϊκού Κοινοβουλίου
σχετικά με τις υπηρεσίες γενικού ενδιαφέροντος, που ήταν πολύ σαφές. Δεν αρκεί
να ιδιωτικοποιούμε υπηρεσίες χωρίς ελευθέρωση, διότι αυτό ισοδυναμεί με
αντικατάσταση των κρατικών μονοπωλίων με ιδιωτικά. Πρέπει να υπάρχουν κανόνες
που θα προστατεύουν τους πολίτες και τους καταναλωτές. Δείτε τι συνέβη με την
Enron και τι έπρεπε να κάνει η κυβέρνησή σας με τα μπλακ άουτ των Χριστουγέννων,
όταν ζήτησε να καθυστερήσει η φωταγώγηση για δύο ώρες. Όσον αφορά τη διεύρυνση,
από εσάς εξαρτάται να ωριμάσετε και να προχωρήσετε σε κάτι που δεν θα μπορέσετε
να θερίσετε, αλλά πρέπει να το κάνετε και ελπίζω να το αναλάβετε με
υπευθυνότητα. Όσον αφορά τη διεθνή δράση της Ευρωπαϊκής Ένωσης θεωρώ ότι, πέρα
από την αναγκαιότητα να συνεχίσουμε τις προσπάθειες στη Μέση Ανατολή και να
δώσουμε νέα ώθηση στην ευρωμεσογειακή διαδικασία, η Λατινική Αμερική, και η
Αργεντινή ιδιαιτέρως, κατέχουν το επίκεντρο της επικαιρότητας. Συμμεριζόμαστε
την ανησυχία σας. Πιστεύουμε ότι είναι απαραίτητη μία αποφασιστική απάντηση
καθοδηγημένη από την Επιτροπή. Με την Αργεντινή οι Ευρωπαίοι έχουμε ιστορικούς
δεσμούς και χρέη έναντι όσων κατέφυγαν εκεί για να γλιτώσουν από την πείνα ή την
καταπίεση. Οφείλουμε να πούμε στους Αργεντινούς ότι πρέπει να πιστέψουν στη χώρα
τους, στις αξίες τους και στο νόμισμά τους και ότι θα μπορέσουμε να τους
βοηθήσουμε. Ζητώ από την Επιτροπή μία συγκεκριμένη πρόταση για αυτό το θέμα.
Τέλος, κύριε Πρόεδρε, θα αναφερθώ στη συζήτηση σχετικά με τη Συνέλευση και τη
διακυβέρνηση. Επικροτούμε το ιστορικό γεγονός της σύγκλησης της Συνέλευσης.
Αγωνιζόμαστε εδώ και πολλά χρόνια γι' αυτή. Το Ευρωπαϊκό Συμβούλιο δέχτηκε να
διπλασιάσει την ευρωπαϊκή και την εθνική κοινοβουλευτική παρουσία. Εσείς
αυξηθήκατε περισσότερο, έχετε την τρόικα και την προεδρική τριάδα, αλλά είμαστε
σχετικά κερδισμένοι. Είσαστε τέλειοι οικοδεσπότες. Δεν είπατε τι πιστεύετε
σχετικά με το "περισσότερη Ευρώπη". Είναι μία πρόταση τροπολογίας; Εν πάση
περιπτώσει, κύριε Πρόεδρε, προσωπικά πιστεύω ότι μία μεγάλη πλειοψηφία του
Σώματος είναι υπέρ μιας συνταγματοποίησης της διαδικασίας, υπέρ μιας Ομοσπονδίας
κρατών και πολιτών. Κυρίες και κύριοι, δεν αντιλαμβανόμαστε τη Συνέλευση ως μια
μάχη μεταξύ κομμάτων και εδώ πρέπει να επισημάνω ότι ο κ. Berlusconi, στη "Le
Monde" της 12ης_Ιανουαρίου, είπε ότι εμείς είμαστε υπέρ του συγκεντρωτισμού των
πάντων. Τίνος; Των μέσων επικοινωνίας; Σ' αυτό το θέμα είμαστε πραγματικά
διατεθειμένοι να υπερασπιστούμε από κοινού το σχέδιό μας. Μία τελευταία λέξη
σχετικά με τη διακυβέρνηση και τη συναπόφαση. Εσείς επικροτείτε την έκθεση
Mandelkern, αλλά εμείς δεν την γνωρίζουμε και αυτό μας ανησυχεί πολύ. Δεν έχουμε
συζητήσει ακόμη τη διαδικασία Lamfalussy. Δεν υποστηρίζουμε μία έκθεση ενός
άξιου υπαλλήλου του Συμβουλίου, την οποία δεν γνωρίζουμε και η οποία ενδέχεται
να αντιτίθεται στην συναπόφαση. Μιλήστε μαζί μας, σπείρετε και καλλιεργείστε,
εκτός από το να θερίζετε. (Χειροκροτήματα) 

Νέο διπλωματικό επεισόδιο μεταξύ Κίνας και Ιαπωνίας. Νέο διπλωματικό επεισόδιο
σημειώθηκε αυτές τις μέρες μεταξύ της Κίνας και της Ιαπωνίας, οι σχέσεις των
οποίων χειροτέρευσαν τον τελευταίο καιρό εξαιτίας της αγοράς (από την Ιαπωνία)
τριών από τα οκτώ νησιά Σενκάκου / Ντιαογιού, τα οποία διεκδικεί και η Κίνα.
Νωρίτερα, το Υπουργείο Αμύνης της Ιαπωνίας κατηγόρησε την Κίνα για αποστολή
φρεγάτας στα αμφιλεγόμενα νησιά, η οποία, στις 30 Ιανουαρίου, είχε βάλει στο
στόχαστρο του ραντάρ της ιαπωνικό πολεμικό πλοίο. Το Πεκίνο απέρριψε τις
κατηγορίες, δηλώνοντας πως "οι ανακοινώσεις της Ιαπωνίας είναι ενάντια στα
γεγονότα" και ζήτησε από το Τόκιο να μην πυροδοτεί περαιτέρω συγκρούσεις στην
Ανατολική Θάλασσα της Κίνας. Από την πλευρά του, το Υπουργείο Αμύνης της
Ιαπωνίας δήλωσε πως "η κινέζικη εκδοχή δεν συνάδει με τα γεγονότα και θεωρείται
απολύτως απαράδεκτη". 

Κύριε Προεδρεύοντα του Συμβουλίου, αύριο θα διεξαχθεί ψηφοφορία στο Σώμα σχετικά
με μια τροπολογία που αφορά το εθνικό υδρολογικό σχέδιο της χώρας σας, οπότε
ελπίζουμε να απολαύσατε το νερό σας σήμερα. Εάν η Ευρωπαϊκή Ένωση συνέτασσε έναν
ετήσιο έλεγχο προόδου, όπως γίνεται στα σχολεία, σχετικά με τη διαδικασία της
Λισαβόνας, υποψιάζομαι ότι θα έγραφε: "πρέπει να προσπαθήσει περισσότερο". Κατά
το προηγούμενο έτος, είδαμε να πραγματοποιείται κάποια πρόοδος όσον αφορά αυτή
τη διαδικασία, ιδίως με την υιοθέτηση της δέσμης μέτρων για τις τηλεπικοινωνίες
από το Συμβούλιο, την επίτευξη συμφωνίας για το καταστατικό της ευρωπαϊκής
εταιρείας, τη μείωση των φορολογικών επιβαρύνσεων κατά τρία τέταρτα της
εκατοστιαίας μονάδας του ΑΕγχΠ. Όλα αυτά βοηθούν στην προώθηση της ανάπτυξης και
της απασχόλησης, με την προϋπόθεση ότι βρίσκονται σε συμφωνία με το σύμφωνο
ανάπτυξης και σταθερότητας· είναι δε σαφές ότι πρέπει να μεταφέρουμε τις
φορολογικές επιβαρύνσεις από τα πράγματα που επιθυμούμε να αυξηθούν, όπως οι
θέσεις απασχόλησης, προς εκείνα που επιθυμούμε να μειωθούν, όπως η ρύπανση.
Φοβούμαι όμως ότι ένας τέτοιος έλεγχος προόδου θα έδειχνε επίσης την αποτυχία
της Ένωσης σε πολλούς τομείς. Η ανακοίνωση της Επιτροπής προς το Ευρωπαϊκό
Συμβούλιο της Βαρκελώνης διακηρύσσει τη σταθερή προσήλωση στο σύμφωνο ανάπτυξης
και σταθερότητας, η οποία θα βοηθήσει στη δημιουργία κλίματος εμπιστοσύνης. Εάν
αυτό ισχύει, τότε η εμπιστοσύνη ήταν, δυστυχώς, σε έλλειψη όταν οι Υπουργοί
Οικονομικών εξέδωσαν, μόλις πρόσφατα, απόφαση έγκαιρης προειδοποίησης κατά της
Γερμανίας και της Πορτογαλίας. Η καταψήφιση της οδηγίας για τις προσφορές
εξαγοράς συνιστά σημαντική οπισθοδρόμηση για τον ανταγωνισμό στην Ένωση και
προκαλώ τις υπόλοιπες πολιτικές ομάδες και το Συμβούλιο να συμπαραταχθούν μαζί
μας στην ταχεία προώθηση της νέας πρότασης της Επιτροπής στο πλαίσιο μιας
ταχείας διαδικασίας προκειμένου να μπορέσουμε να την εντάξουμε στη νομοθεσία
μέχρι το τέλος αυτού του έτους. Ένας άλλος τομέας στον οποίο έχουμε αποτύχει
είναι η αδυναμία του Συμβουλίου να υιοθετήσει κοινή θέση ως προς την οδηγία για
τις συντάξεις, η οποία είναι ουσιώδης, όχι μόνο για την ασφαλή συνταξιοδότηση
των ηλικιωμένων αλλά και για την κινητικότητα στην αγορά εργασίας. Το Ευρωπαϊκό
Κοινοβούλιο έχει κάνει τη δουλειά του. Σας δώσαμε τη γνωμοδότησή μας κατά την
πρώτη ανάγνωση πέρυσι τον Ιούλιο και περιμένουμε τώρα από την ισπανική Προεδρία
να μας αποστείλει μια κοινή θέση μέχρι εφέτος τον Ιούνιο, εάν επιθυμούμε να
επιτύχουμε τον στόχο που έθεσε η Επιτροπή για έγκριση μέχρι το τέλος του χρόνου.
Αλλος ένας τομέας για τον οποίον ο δάσκαλος θα κατσάδιαζε το Συμβούλιο είναι το
ευρωπαϊκό δίπλωμα ευρεσιτεχνίας. Εάν επιθυμούμε να γεφυρώσουμε το χάσμα στον
τομέα της καινοτομίας μεταξύ της Ευρώπης και των Ηνωμένων Πολιτειών,
χρειαζόμαστε ευκολότερη, φθηνότερη και ταχύτερη πανευρωπαϊκή προστασία της
ευρεσιτεχνίας. Σε ό,τι αφορά τη διαγωγή στην τάξη, δεν είμαι βέβαιος ότι η Ένωση
θα είχε καλές επιδόσεις. Χαιρετίζω την απόφαση της Επιτροπής σήμερα το απόγευμα
να παραπέμψει το Συμβούλιο στο Ευρωπαϊκό Δικαστήριο για την απόπειρά του να
αφαιρέσει αρμοδιότητες από την Επιτροπή σχετικά με τις κρατικές ενισχύσεις. Ο
λόγος που διαθέτουμε κανόνες για τις κρατικές ενισχύσεις είναι η διασφάλιση της
ορθής λειτουργίας της κοινής αγοράς και πρέπει να καταργήσουμε τους φραγμούς
στον ανταγωνισμό και στο ελεύθερο εμπόριο προκειμένου να επιτρέψουμε στην
Επιτροπή να ασκεί αστυνόμευση, ενώ το Συμβούλιο θα έπρεπε πραγματικά να
ντρέπεται που προκαλεί την Επιτροπή σε αυτόν τον συγκεκριμένο τομέα. Τέλος, ο
έλεγχος προόδου μας θα φανέρωνε έναν μαθητή με μειωμένες φιλοδοξίες. Εάν η
Ευρωπαϊκή Ένωση επιθυμεί να συγκαταλέγεται μεταξύ των άριστων μαθητών,
απαιτείται πρόοδος στην ελευθέρωση των αγορών ενέργειας και φυσικού αερίου, στην
υλοποίηση του προγράμματος δράσης για τις χρηματοπιστωτικές υπηρεσίες, στη
συμφωνία για τη δημιουργία ενός κανονιστικού πλαισίου για τις κρατικές
προμήθειες. Η διαδικασία οικονομικών μεταρρυθμίσεων δεν αποτελεί αυτοσκοπό.
Αποσκοπεί στην αύξηση της ευημερίας των λαών μας και στην προετοιμασία της
Ευρωπαϊκής Ένωσης για τη διεύρυνση. Ποιο είναι το μήνυμα που στέλνουμε στις υπό
ένταξη χώρες, εάν αδυνατούμε να υλοποιήσουμε εμείς οι ίδιοι τις δύσκολες
μεταρρυθμίσεις που απαιτούμε από αυτές; Όσον αφορά την αξιολόγηση των
αποτελεσμάτων της Βαρκελώνης, θα σας κρίνουμε επί τη βάσει του ελέγχου προόδου.
Προς το παρόν, ο μαθητής πρέπει να εργαστεί σκληρότερα. 

Κύριε Πρόεδρε, αγαπητοί συνάδελφοι, ομόφωνα οι κυβερνήσεις των χωρών που
συμμετέχουν στη ζώνη του ευρώ, όπως και η Κεντρική Τράπεζα, δήλωναν και
διακήρυσσαν: οι Ευρωπαίοι θα υποδεχθούν με ενθουσιασμό, ίσως και με χαρά, το
ευρώ, το νόμισμα της νέας αυτοκρατορίας, το νέο ράιχσμαρκ. Σύμφωνα με τις
επίσημες δηλώσεις, κανένα πρόβλημα δεν θα κηλίδωνε τη θριαμβευτική έλευση του
ευρώ. Η απόδειξη, δεκαπέντε ημέρες μετά από την εισαγωγή του ευρώ: οι
περισσότερες συναλλαγές πραγματοποιούνται στο νέο νόμισμα. Ας είμαστε
ειλικρινείς, οι προπαγανδιστικές αυτές δηλώσεις ουδεμία σχέση έχουν με την
πραγματικότητα. Τίποτε δεν λειτούργησε σύμφωνα με το σχέδιο. Σημειώθηκε έλλειψη
ευρώ τις πρώτες ημέρες, οι τράπεζες αρνήθηκαν να κάνουν τη δουλειά τους: δεν
έδιναν συνάλλαγμα ή καθόριζαν τις ανώτατες δυνατές τιμές συναλλάγματος και το
χειρότερο, επιχειρούσαν να τιμολογήσουν αυτή τη διαδικασία. Τα μηχανήματα
αυτόματης συναλλαγής δεν δίνουν χαρτονομίσματα των είκοσι ευρώ, ούτε δέχονται
ευρώ που εκδόθηκαν σε άλλες χώρες και οι παραχαράκτες ευνοούνται καθώς κανείς
δεν είναι σε θέση να αναγνωρίζει τα νέα χαρτονομίσματα. Οφείλουμε να το
ομολογήσουμε: οι Ευρωπαίοι δεν χρησιμοποιούν το ευρώ με ενθουσιασμό·
υποχρεούνται και αναγκάζονται να το χρησιμοποιήσουν καθώς σπανίζουν όλο και
περισσότερο τα εθνικά τους νομίσματα. Ορισμένοι Γερμανοί, για τους οποίους δεν
ισχύει ωστόσο η μεταβατική περίοδος, εξακολουθούν να πληρώνουν σε μάρκα παρόλο
που έχουν παύσει να ισχύουν από την 1η_Ιανουαρίου. Συνεπώς, το ευρώ δεν
προσφέρει κανένα πλεονέκτημα στην καθημερινή ζωή. Έχει μόνο μειονεκτήματα και
κοστίζει ακριβά σε όλους. Δεν θα αναφερθώ καν στο απαράδεκτο γεγονός της
παραίτησης των κρατών μελών από την εθνική τους κυριαρχία προκειμένου να
καταστεί δυνατή η κυκλοφορία του νέου νομίσματος. Σήμερα, όλοι οι Ευρωπαίοι
διαθέτουν ένα ξένο νόμισμα. Διαπιστώνεται επίσης νέα αύξηση του πληθωρισμού όσον
αφορά τις τιμές. Όλοι το αντιλαμβανόμαστε όταν πηγαίνουμε να ψωνίσουμε: οι τιμές
έχουν αυξηθεί πολύ, παντού, γεγονός ιδιαίτερα ανησυχητικό, κυρίως για τα συνήθη
προϊόντα πρώτης ανάγκης Δεν πρόκειται ίσως για την κρίση της δεκαετίας του 1920,
έχει, όμως, πολλές ομοιότητες με την κατάσταση της δεκαετίας του 1970. Ο δείκτης
τιμών του Ιανουαρίου θα ευνοηθεί ενδεχομένως από τις εκπτώσεις, θα πρέπει όμως
να περιμένουμε τις τιμές για ολόκληρο το έτος. Θα πρέπει επίσης να περιμένουμε
να γίνουν αισθητές οι πρώτες επιπτώσεις του ανταγωνισμού λόγω του ευρώ στους
μισθούς, στις μετεγκαταστάσεις επιχειρήσεων και στις απολύσεις, γεγονός που θα
έχει αρνητικές συνέπειες σε κοινωνικό επίπεδο. Έτσι, στο όνομα της αυτοδιάθεσης
των λαών, εμείς υποστηρίζουμε το δικαίωμα των λαών να χρησιμοποιήσουν ξανά
κάποια στιγμή στο μέλλον το εθνικό τους νόμισμα όπως έπραξαν πριν από λίγο καιρό
οι λαοί που απελευθερώθηκαν από τον σοβιετικό ομοσπονδιακό ζυγό. 

Κύριε Πρόεδρε, θέλω και εγώ, όπως οι συνάδελφοι μου, να σας συγχαρώ για την
επανεκλογή σας ως Αντιπροέδρου. Επιθυμώ επίσης να συγχαρώ τον εισηγητή και όλους
τους συντάκτες γνωμοδοτήσεων για την εργασία τους σε αυτό που εκ πρώτης όψεως
φαίνεται ένα πολύ απλό θέμα, αλλά όταν υπεισέρχεται κανείς στις λεπτομέρειες και
στην ανάλυσή του, αποδεικνύεται εξαιρετικά δύσκολο. Αντί να επαναλάβω όσα έχουν
ήδη ειπωθεί, θα ήθελα να ασχοληθώ με τρία ειδικά σημεία. Καταρχάς, όσον αφορά
την αύξηση των ορίων για το πότε οι προσφορές θα πρέπει να τεθούν σε
διαβούλευση, η απαίτηση για αύξηση 50% είναι σημαντική διότι έχει ήδη αποδειχθεί
ότι τα υφιστάμενα όρια δεν επιτρέπουν την αύξηση των διασυνοριακών ανταλλαγών
μεταξύ εταιρειών και μεταξύ εταιρειών και οργανισμών. Αυτό οφείλεται στο ότι το
όριο των συμβάσεων είναι πολύ χαμηλό και η βαθύτερη οικονομική πραγματικότητα
είναι ότι το να μετακινήσει κανείς την επιχείρησή του σε άλλο κράτος μέλος
απαιτεί πρόσθετα χρήματα και μια επωφελέστερη σύμβαση προκειμένου να είναι
επικερδής μια τέτοια μετακίνηση. Δεν υπάρχει νόημα στο να πούμε ότι πρέπει να
χρησιμοποιούμε το δημόσιο χρήμα απλώς και μόνο για να υποστηρίζουμε ένα
αποτυχημένο ή απηρχαιωμένο σύστημα. Πρέπει να χρησιμοποιούμε σωστά το χρήμα -
φυσικά για την αύξηση των υποδομών, για την παροχή καλύτερων υπηρεσιών και για
τη μεγαλύτερη δυνατή αύξηση της τοπικής απασχόλησης - δεν πρέπει όμως να
χρησιμοποιείται απλώς ως υποκατάστατο για τις ιδιωτικές και άλλες επενδύσεις ή
για άλλες πρωτοβουλίες δημιουργίας τοπικών θέσεων απασχόλησης. Ο δεύτερος
τομέας, που αφορά τις περιβαλλοντικές ανησυχίες, αποτελεί ένα άλλο πολύ
σημαντικό ζήτημα. Είναι ένα θέμα για το οποίο όλοι μας θα συμφωνήσουμε ότι
πρέπει να καθοριστούν ορισμένες ελάχιστες προδιαγραφές. Πρέπει να διδαχθούμε από
τα λάθη του παρελθόντος και να εξασφαλίσουμε ότι θα θεσπίσουμε τους κατάλληλους
ελέγχους και μηχανισμούς που θα εγγυώνται ότι αυτό που θα κληροδοτήσουμε στις
μελλοντικές γενιές θα είναι σε καλύτερη κατάσταση από αυτή στην οποία το
παραλάβαμε. Ωστόσο, αυτό δεν πρέπει να χρησιμοποιηθεί ως εμπόδιο ή φραγμός για
την ανάπτυξη. Υπάρχει μια χρυσή τομή και μια ισορροπία μεταξύ των δύο, η οποία
πρέπει να διατηρηθεί. Το τρίτο μου σημείο αφορά τις κοινωνικές υποχρεώσεις, και
συγκεκριμένα συμφωνώ πλήρως με τους βουλευτές που είπαν ότι πρέπει να υπάρξει
κάποια κοινωνική ανταπόδοση για την αναθέτουσα αρχή και την περιοχή της από την
ανάθεση της σύμβασης. Ωστόσο, αυτό δεν πρέπει να χρησιμοποιηθεί για να αποτρέψει
την αύξηση του κόστους ή ως ένα πρόσθετο γραφειοκρατικό εμπόδιο που θα
δημιουργηθεί για να αποτρέψει την επίτευξη της καλύτερης δυνατής τιμής. Το
τελευταίο μου σημείο αφορά τα κριτήρια ποιοτικής επιλογής. Φυσικά πρέπει να
θεσπιστούν προστασίες ώστε να διασφαλιστεί ότι αυτοί που είναι ένοχοι για
παρανομίες, απάτη, κομπίνες και για αδικήματα εις βάρος της περιουσίας και των
οικονομικών της Κοινότητας πρέπει να αποκλείονται από τις δημόσιες συμβάσεις.
Ωστόσο, εκφράζω ανησυχία όσον αφορά το ζήτημα μιας δικαστικής απόφασης που δεν
είναι ακόμη τελεσίδικη: ενεργούμε ως δικαστής και ένορκοι αν αρνηθούμε σε
κάποιον το δικαίωμα να είναι υποψήφιος για μια σύμβαση χωρίς να έχει εκδοθεί
τελική απόφαση ή να έχει γίνει ανάλυση ως προς το αν ένα άτομο είναι ένοχο για
ένα αδίκημα ή όχι. Είναι κάτι στο οποίο πρέπει να δώσουμε μεγάλη προσοχή. Εν
κατακλείδι, ήταν πια καιρός αυτές οι οδηγίες να συνενωθούν σε μία, να
αποσαφηνιστούν τα κείμενα και να δοθεί μεγαλύτερη βεβαιότητα στο νομοθετικό
πλαίσιο υπό το οποίο πρέπει να λειτουργούμε. Αλλά, το σημαντικότερο όλων είναι
ότι πρέπει να θεωρηθεί ως μια κίνηση προς τη διασφάλιση καλύτερων δημόσιων
υπηρεσιών για όλους τους ανθρώπους. 

(NL) Κύριε Πρόεδρε, η πρόταση κανονισμού σχετικά με τη θέσπιση βεβαίωσης οδηγού
προβλέπει να φέρουν όλοι οι οδηγοί που εργάζονται σε επιχειρήσεις μεταφορών
εντός της Ευρωπαϊκής Ένωσης ένα ενιαίο έγγραφο. Με τον τρόπο αυτό μπορούν εύκολα
οι υπηρεσίες επιθεωρήσεων στο σύνολο της ΕΕ να διαπιστώνουν εάν ο ενλόγω οδηγός
έχει προσληφθεί σωστά, δηλαδή σύμφωνα με τους ισχύοντες εθνικούς κανόνες που
αφορούν την κοινωνική νομοθεσία. Την στιγμή αυτήν είναι δύσκολη η πραγματοποίηση
ελέγχων στο εξωτερικό μίας χώρας, εξαιτίας των διαφορετικών διατάξεων και
εγγράφων που ισχύουν. Το Κοινοβούλιο υποστήριξε την πρωτοβουλία αυτή κατά την
πρώτη ανάγνωση, αν και παρατήρησε ότι δεν θα πρέπει να περιμένουμε από την
πρόταση αυτή να επιλύσει όλα τα προβλήματα που παρατηρούνται σήμερα. Ως γνωστόν
υπάρχουν και διμερείς και διεθνείς άδειες, καθώς και άδειες της CEMT (Επιτροπής
Απασχόλησης και Αγοράς Εργασίας), με τις οποίες μπορούν να εργαστούν νομίμως
εντός της Ένωσης με συγκεκριμένο τρόπο οδηγοί από τρίτες χώρες. Φαίνεται ότι δεν
είναι σαφής η διάκριση για διάφορες επιχειρήσεις μεταξύ νόμιμης και παράνομης
απασχόλησης τέτοιων οδηγών. Επομένως, η πρόταση αυτή αφορά αποκλειστικά τους
οδηγούς οι οποίοι απασχολούνται σε επιχειρήσεις της ΕΕ και οδηγούν φορτηγά
οχήματα αυτών των επιχειρήσεων. Το Κοινοβούλιο θεώρησε κατά την πρώτη ανάγνωση
ότι η εφαρμογή του κανονισμού σε οδηγούς από χώρες εκτός ΕΕ αφενός και σε
οδηγούς από κράτη μέλη της ΕΕ αφετέρου θα πρέπει να γίνει σταδιακά, δεδομένων
των διοικητικών μέτρων τα οποία θα πρέπει να υιοθετήσουν τα κράτη μέλη. Το
Κοινοβούλιο απέδειξε έτσι ότι γνωρίζει την κατάσταση στον τομέα, στον οποίο
αποτελούν το σημαντικότερο πρόβλημα οι οδηγοί από χώρες εκτός της ΕΕ, εάν
λάβουμε υπόψη τουλάχιστον τον αριθμό των παραπόνων που έχουν εκφραστεί για
τέτοιες πρακτικές. Για τον λόγο αυτόν το Κοινοβούλιο προτείνει διετή αναβολή για
την εφαρμογή του κανονισμού σε οδηγούς από χώρες μέλη. Εξάλλου, το Κοινοβούλιο
θεώρησε ότι στα στοιχεία που θα πρέπει να περιληφθούν στη βεβαίωση θα πρέπει να
προστεθεί και ο αριθμός της άδειας οδήγησης καθώς και ο αριθμός κοινωνικής
ασφάλισης. Στην κοινή θέση του, το Συμβούλιο έδειξε ότι συμφωνεί σε μεγάλο βαθμό
με τις θέσεις του Κοινοβουλίου. Αναγνωρίζει την προβληματική που περιγράφει το
Κοινοβούλιο και θεωρεί τη βεβαίωση ως ένα εποικοδομητικό στοιχείο για την
αντιμετώπιση της παρατηρούμενης στρέβλωσης ανταγωνισμού στις διεθνείς οδικές
μεταφορές. Από τις τροπολογίες του Κοινοβουλίου, το Συμβούλιο έκανε άμεσα δεκτή
μόνο την τροπολογία η οποία ζητά να περιληφθεί ο αριθμός της άδειας οδήγησης και
της κοινωνικής ασφάλισης. Οι τροπολογίες σχετικά με την σταδιακή εφαρμογή του
κανονισμού για οδηγούς από χώρες εκτός Ένωσης και για οδηγούς από χώρες μέλη δεν
έγιναν άμεσα δεκτές από το Συμβούλιο. Το Συμβούλιο δέχεται μεν την σταδιακή
εφαρμογή, όμως δεν θέλει να καθορίσει ακόμα την καταληκτική ημερομηνία για την
εφαρμογή του κανονισμού σε οδηγούς από την Ευρωπαϊκή Ένωση - στη βάση των
δεδομένων που διαθέτει σήμερα. Η εφαρμογή σε οδηγούς από την ΕΕ θα πρέπει να
πραγματοποιηθεί μόνο εφόσον η αξιολόγηση του ισχύοντος κανονισμού δείξει ότι
αυτή θα είχε πραγματικά προστιθέμενη αξία. Εξάλλου, το Συμβούλιο πρότεινε μία
ερμηνεία του ποσοστού αξιολογήσεων (20%) των εκδοθεισών βεβαιώσεων. Ως εισηγητής
καταλήγω στο συμπέρασμα ότι οι θέσεις του Συμβουλίου και του Κοινοβουλίου δεν
διίστανται υπερβολικά. Και τα δύο όργανα αναγνωρίζουν τον επείγοντα χαρακτήρα
και την ουσία του προβλήματος: τους οδηγούς από χώρες εκτός ΕΕ. Ο κανονισμός
οφείλει να καλύψει το ταχύτερο δυνατό αυτή την ομάδα. Επ' αυτού δεν διίστανται
οι απόψεις του Συμβουλίου και του Κοινοβουλίου. Όσον αφορά τους οδηγούς από την
ΕΕ, θα ήθελα να παρατηρήσω ότι - στη βάση των διαθέσιμων στοιχείων - το ζήτημα
δεν είναι τόσο επείγον. Η αξιολόγηση την οποία ζήτησε το Συμβούλιο πιστεύω ότι
θα είναι χρήσιμη προκειμένου να σχηματίσουμε μία σαφέστερη εικόνα της
κατάστασης. Πιστεύω ωστόσο ότι είναι απόλυτα αναγκαίο να καθορισθεί καταληκτική
ημερομηνία για την αξιολόγηση αυτή. Για τον λόγο αυτόν χαίρομαι ιδιαίτερα για τη
γραπτή δέσμευση της Επιτρόπου de Palacio προς την Επιτροπή Μεταφορών ότι θα
ζητήσει την πραγματοποίηση αυτής της αξιολόγησης εντός τριών ετών. Υποθέτω ότι
θα επιβεβαιώσει προφορικά αυτή τη δέσμευση όταν λάβει τον λόγο στη σημερινή
συνεδρίαση. Πιστεύω, κύριε Πρόεδρε, ότι το Κοινοβούλιο μπορεί να θεωρήσει γενικά
ικανοποιητικό το παρόν κείμενο. Δεδομένης και της δέσμευσης της Επιτρόπου, θα
πρότεινα να το κάνουμε δεκτό χωρίς τροποποιήσεις. Τέλος, κύριε Πρόεδρε, θα ήθελα
να κάνω μία παρατήρηση για την έκθεση του κ. Grosch. Συμφωνώ με αυτήν, όμως
θεωρώ εξαιρετικά σημαντικό να εξετάζονται οι υποψήφιοι μετά από την εκπαίδευσή
τους με τον κατάλληλο τρόπο και να λαμβάνεται υπόψη η καθημερινή πρακτική κατά
την περαιτέρω μετεκπαίδευσή τους. Εάν αποφασίσουμε ότι ναι μεν θα πρέπει να
εκπαιδεύεται κάθε οδηγός, όμως αυτό θα πρέπει να γίνεται σύμφωνα με τις εθνικές
προδιαγραφές, θα ενισχύσουμε τον λεγόμενο "εκπαιδευτικό τουρισμό", ακριβώς αυτό
που δεν θέλουμε να συμβεί. 

Κυρία Πρόεδρε, πέρυσι στις 13_Δεκεμβρίου, εκδηλώθηκε μια άγρια και φρικιαστική
επίθεση εναντίον του κοινοβουλίου της Ινδικής Ένωσης στο Δελχί, το οποίο είναι
το πλέον απτό σύμβολο της δημοκρατίας και του κοσμικού εθνικού χαρακτήρα αυτής
της χώρας. Δεν πρέπει να υποτιμούμε τους κινδύνους που δημιούργησε η
συγκεκριμένη ενέργεια, καθώς, εάν είχε επιτύχει τον στόχο της δολοφονίας των
υπουργών της κυβέρνησης και των ηγετών της αντιπολίτευσης που ήταν παρόντες στον
χώρο, θα είχε σημάνει την έναρξη πολέμου μεταξύ της Ινδίας και του Πακιστάν,
χωρών που είναι και οι δυο πυρηνικές δυνάμεις και διαθέτουν, επίσης, τεράστιες
συμβατικές χερσαίες δυνάμεις - αν και η Ινδία έχει τουλάχιστον διακηρύξει
πολιτική μη πρώτης χρήσης του πυρηνικού της οπλοστασίου, αντίθετα από το
Πακιστάν. Η ευθύνη για τις επιθέσεις εντοπίστηκε πολύ σύντομα σε τρομοκρατικές
ομάδες φανατικών ισλαμιστών οι οποίες έχουν ως βάση το Πακιστάν, με πλήρη
υποστήριξη και εκπαίδευση από την πακιστανική κυβέρνηση, και είναι επίσης
υπεύθυνες για τις προηγούμενες επιθέσεις στη Σριναγκάρ, εναντίον της πολιτειακής
συνέλευσης του Κασμίρ. Αυτό συνιστά σαφή παραβίαση του ψηφίσματος 1373 του
Συμβουλίου Ασφαλείας, το οποίο απαγορεύει στα κράτη να υποστηρίζουν την
τρομοκρατία εναντίον άλλων κρατών. Παρ' όλα αυτά, χαιρετίζω τη μεταστροφή του
προέδρου Μουσάραφ και την υποστήριξή του προς τις Ηνωμένες Πολιτείες στον πόλεμο
που έχουν εξαπολύσει εναντίον της τρομοκρατίας, ο οποίος οδήγησε στην ανατροπή
του καθεστώτος των Ταλιμπάν και στην εξάρθρωση του δικτύου της Αλ Κάιντα στο
Αφγανιστάν, αν και το ενλόγω καθεστώς ήταν σε μεγάλο βαθμό δημιούργημα των
μυστικών υπηρεσιών του Πακιστάν. Χαιρετίζω μάλιστα ιδιαιτέρως την ομιλία του
στις 13_Ιανουαρίου, στην οποία υποσχέθηκε τη μεταρρύθμιση των ισλαμικών
ιεροδιδασκαλείων που ενστάλαξαν τόσο μίσος εναντίον της Δύσης και καλλιέργησαν
την ατμόσφαιρα η οποία οδήγησε στη περυσινή σφαγή των χριστιανών που συμμετείχαν
ειρηνικά σε λατρευτική εκδήλωση. Αυτή είναι μια πολλά υποσχόμενη αρχή, αλλά το
Πακιστάν δεν έχει ακόμα αποδεχτεί το αίτημα έκδοσης των 20 εγκεφάλων της
συνωμοσίας. Υπάρχουν βάσιμες ενδείξεις ότι στην υπόθεση της απαγωγής του
δημοσιογράφου της Wall Street Journal, Daniel Pearl, μπορεί να εμπλέκονται πρώην
μέλη των πακιστανικών δυνάμεων ασφαλείας, υποστηρικτές των Ταλιμπάν. Υπάρχουν
επίσης αυτή τη στιγμή κάποια στοιχεία από μηνύματα ηλεκτρονικού ταχυδρομείου ότι
ο ιθύνων νους που κατηύθυνε τον Richard Reid, ο οποίος έκρυβε εκρηκτικά στα
παπούτσια του και προέρχεται, δυστυχώς, από τη χώρα μου, μπορεί να έδρασε με
βάση το Πακιστάν. Καλώ, συνεπώς, το Πακιστάν να προσχωρήσει στην Ένωση
Περιφερειακής Συνεργασίας Νοτίου Ασίας και να κυρώσει όλες τις συμβάσεις των
Ηνωμένων Εθνών για την τρομοκρατία και συγχαίρω την Ινδία για την αυτοσυγκράτηση
που επέδειξε ενόψει αυτής της πρόκλησης, καθώς και για την κοινή διακήρυξη
Ινδίας - ΕΕ, τον Νοέμβριο του περασμένου έτους, για την καταπολέμηση της
τρομοκρατίας. Κατά τη διάρκεια του πολέμου του Αφγανιστάν τη δεκαετία του '80,
εμείς, στη Δύση, υποστηρίξαμε τον ισλαμικό φονταμενταλισμό προκειμένου να
καταπολεμήσουμε την εξάπλωση του κομμουνισμού. Η Αμερική, δυστυχώς, πλήρωσε το
τίμημα στις 11_Σεπτεμβρίου. Θα επαναλάβει, λοιπόν, η Δύση το ίδιο λάθος; 

Ξέσπασμα σιφώνων αφήνει δεκάδες νεκρούς στις ΗΠΑ 2012-03-04 Ανεμοστρόβιλοι
χτυπούν τις νοτιοανατολικές πολιτείες των ΗΠΑ, ενώ ο κίνδυνος πιο δυνατής
κακοκαιρίας αυξάνεται μέρα με τη μέρα. Από τους σίφωνες επλήγησαν οι πολιτείες
Ιλλινόις, Ιντιάνα, Κεντάκυ, Τενεσί, Οχάιο, Τζόρτζια, Αλαμπάμα, Μισισίπι και
βόρεια και νότια Καρολίνα. Σύμφωνα με πληροφορίες, μονάχα την Παρασκευή
σκοτώθηκαν 31 άτομα (ενώ συνολικά φαίνεται πως σκοτώθηκαν 37-40 άτομα) κατά τη
διάρκεια 80 ανεμοστρόβιλων, οι οποίοι έπληξαν τις κεντρικές πολιτείες των ΗΠΑ
την Παρασκευή. Αυτό είναι το πιο δυνατό καταγεγγραμένο ξέσπασμα του μηνός
Μάρτιου, καθώς το προηγούμενο ρεκόρ ήταν 2006, όταν στο τριήμερο 11 με 13
Μαρτίου σημειώθηκαν 74 σίφωνες. Χαρακτηριστικό είναι το γεγονός ότι όλο το μήνα
Μάρτιο καταγράφονται κατά μέσο όρο 80 σίφωνες. Ο Πρόεδρος των ΗΠΑ, Μπαράκ
Ομπάμα, δήλωσε ότι «η Ομοσπονδιακή Υπηρεσία Αντιμετώπισης Εκτάκτων Καταστάσεων
θα προσφέρει βοήθεια σε κάθε πολιτεία εάν αυτό θεωρηθεί αναγκαίο». 

Κύριε Πρόεδρε, το περιβάλλον μπορεί να προστατευθεί με πολλούς τρόπους. Εδώ στο
Ευρωπαϊκό Κοινοβούλιο προσπαθούμε να εξασφαλίσουμε την προστασία του με δύο
κυρίως τρόπους: είτε προσπαθώντας να μειώσουμε τις καταστρεπτικές για το
περιβάλλον δραστηριότητες μέσω οδηγιών και κανονισμών είτε ενθαρρύνοντας μέσω
οδηγιών και κανονισμών ιδιώτες, επιχειρήσεις και δημόσιες αρχές να δράσουν
εθελοντικά με τρόπο που να μειώνει τις αρνητικές επιπτώσεις στο περιβάλλον. Θα
ήθελα να πω στον κ. Zappala ότι έχει περάσει ο καιρός που μπορούσαμε να
λαμβάνουμε υπόψη αποκλειστικά οικονομικά κριτήρια και ότι η Συνθήκη ΕΚ μας
υποχρεώνει στην πράξη να λαμβάνουμε υπόψη τις κοινωνικές και περιβαλλοντικές
πτυχές από κοινού με τους οικονομικούς παράγοντες. Οι δύο προτάσεις οδηγίας
σχετικά με τη σύναψη συμβάσεων θα πρέπει επομένως να επιτρέψουν στην πρωτοβάθμια
και δευτεροβάθμια αυτοδιοίκηση, καθώς και στις κρατικές αρχές να προμηθεύονται
αγαθά και υπηρεσίες με τέτοιο τρόπο ώστε η επιβάρυνση στο περιβάλλον να είναι
όσο το δυνατόν πιο περιορισμένη. Θεωρώ περίεργη την πρόταση της Επιτροπής, καθώς
καθιστά αδύνατη την σύναψη τέτοιων φιλικών προς το περιβάλλον κρατικών
συμβάσεων. Στις δύο γνωμοδοτήσεις των οποίων υπήρξα συντάκτης εξ ονόματος της
Επιτροπής Περιβάλλοντος Δημόσιας Υγείας και Πολιτικής των Καταναλωτών, κάναμε
ρητή αναφορά στη δυνατότητα να λαμβάνονται υπόψη οι περιβαλλοντικές πτυχές κατά
τις δημόσιες προμήθειες. Οι γνωμοδοτήσεις αυτές υιοθετήθηκαν στο σύνολό τους
χωρίς την παραμικρή τροποποίηση, γεγονός που αποτελεί ένα σαφέστατο και
εντονότατο μήνυμα της Επιτροπής Περιβάλλοντος. Με χαρά επίσης σημείωσα το
γεγονός ότι οι περισσότερες από τις τροπολογίες της Επιτροπής Περιβάλλοντος
υιοθετήθηκαν από την αρμόδια επιτροπή. Σε ορισμένα όμως σημεία η αρμόδια
επιτροπή κατέληξε σε περίεργα αποτελέσματα, κυρίως όσον αφορά την πρόταση
οδηγίας για τις δημόσιες συμβάσεις για αγαθά, υπηρεσίες και για την ανάθεση
κατασκευαστικών συμβάσεων, το άρθρο 53 της οποίας θα πρέπει να τροποποιηθεί,
έτσι ώστε να καταστεί σημαντικά ευκολότερο να λαμβάνεται υπόψη το περιβάλλον στο
πλαίσιο των δημοσίων συμβάσεων, ενώ στη δεύτερη οδηγία, δηλαδή στην πρόταση
οδηγίας για τις δημόσιες συμβάσεις στον τομέα των υδάτων, της ενέργειας και των
μεταφορών, δεν πραγματοποιείται η ίδια τροποποίηση του άρθρου 54, το οποίο είναι
ταυτόσημο με το άρθρο 53 της πρώτης οδηγίας. Υποθέτω ότι πρόκειται για
παράλειψη, θα ήθελα ωστόσο να επιστήσω την προσοχή σας σε αυτή και να καλέσω
όλους να υπερψηφίσετε την τροπολογία 140 για την έκθεση σχετικά με τις δημόσιες
προμήθειες αγαθών και υπηρεσιών και την ανάθεση κατασκευαστικών συμβάσεων. Θεωρώ
χρήσιμες αυτές τις τροπολογίες. Οι οδηγίες οφείλουν, όπως αναφέρθηκε, να
συμφωνούν μεταξύ τους. Εάν παραμείνει η διατύπωση "η πλέον οικονομικά συμφέρουσα
για την αρχή που συνάπτει τη σύμβαση", αυτό σημαίνει ότι η αρχή που συνάπτει μία
σύμβαση δεν θα χρειάζεται να λαμβάνει υπόψη σε μία ευρύτερη προοπτική ούτε τις
περιβαλλοντικές ούτε και άλλες πτυχές, όπως το κοινωνικό συμφέρον και τον κύκλο
ζωής των αγαθών που προμηθεύεται. Για τον λόγο αυτόν είναι ιδιαίτερα σημαντικό
να δεχθούμε αυτές τις τροπολογίες, έτσι ώστε η διατύπωση της οδηγίας αυτής να
είναι ίδια με αυτήν της οδηγίας για τις δημόσιες προμήθειες αγαθών, υπηρεσιών
και την ανάθεση κατασκευαστικών συμβάσεων. Τα κριτήρια αυτά περιλαμβάνονται
εξάλλου και στο έκτο πρόγραμμα δράσης για το περιβάλλον, καθώς επίσης και στην
ολοκληρωμένη πολιτική περί προϊόντων. Εξάλλου, οι κανόνες αυτοί οφείλουν να
ευνοούν και την αειφόρο ανάπτυξη όπως προβλέπει η Συνθήκη του Αμστερνταμ, για να
σας δώσω ακόμα ορισμένα παραδείγματα. Η ακατανόητη επιδείνωση της παρούσας
οδηγίας την οποία πραγματοποιεί η Επιτροπή είναι, πιστεύω, αδικαιολόγητη, εφόσον
η Επιτροπή θεωρεί ότι δεν επιτρέπεται να λαμβάνεται υπόψη ο κύκλος ζωής των
προϊόντων π.χ. ως κριτήριο αξιολόγησης. Για το ζήτημα αυτό έχει ξεκινήσει και
μία νομική εξέταση και ο Γενικός Εισαγγελέας αποφάνθηκε με σαφήνεια ότι είναι
σωστή η δική μου άποψη, και άποψη της Επιτροπής Περιβάλλοντος, και όχι αυτή της
Επιτροπής. Χαίρομαι επίσης πάρα πολύ για τις τροπολογίες που υπέβαλε εκ των
υστέρων η Επιτροπή Απασχόλησης και Κοινωνικών Υποθέσεων, όπως ανέφερα ήδη, όσον
αφορά την αειφόρο ανάπτυξη, ότι δηλαδή θα πρέπει να λαμβάνονται υπόψη τόσο τα
οικονομικά όσο και τα κοινωνικά και περιβαλλοντικά κριτήρια. Ελπίζω λοιπόν να
υπερψηφίσουμε τις τροπολογίες που υπέβαλαν οι Ομάδες των Πρασίνων και του ΕΣΚ. 

Σε ελεύθερη πτώση η ελευθερία του τύπου στην Ελλάδα σύμφωνα με την ετήσια έκθεση
του διεθνούς οργανισμού "Δημοσιογράφοι Χωρίς Σύνορα". Νέα υποχώρηση της
ελευθερίας του τύπου διαπιστώνει στην Ελλάδα η οργάνωση "Δημοσιογράφοι Χωρίς
Σύνορα", της οποίας η ετήσια έκθεση αποτελεί βαρόμετρο για την κατάσταση της
ελευθερίας του τύπου σε ολόκληρο τον κόσμο. Στην έκθεση για το 2014, η Ελλάδα
βρίσκεται στην 99η θέση, δηλαδή έχει υποχωρήσει κατά 14 μονάδες σε σύγκριση με
την περσινή της αξιολόγηση. Το 2013 η Ελλάδα βρισκόταν στην 85η θέση, ενώ το
2012 στην 71η, που σημαίνει ότι τα τελευταία δύο χρόνια η Ελλάδα υποχώρησε 28
θέσεις στην παγκόσμια κατάταξη αναφορικά με την ελευθερία του τύπου. Σύμφωνα με
την έκθεση, οι επιπτώσεις της οικονομικής κρίσης και η έξαρση του λαϊκισμού
αποτελούν τα κύρια αίτια της φθοράς που υπέστη η ελευθερία του τύπου στην
Ελλάδα. Η εκπρόσωπος των "Δημοσιογράφων Χωρίς Σύνορα" στις ΗΠΑ, Ντελφίν
Χολγκάντ, ανέφερε σε δηλώσεις της προς την ΦτΑ ότι "η υποβάθμιση της Ελλάδας
οφείλεται σε πολλούς λόγους. Ένας από αυτούς είναι ο αριθμός των βίαιων
επιθέσεων εναντίον δημοσιογράφων, για τις οποίες ευθύνονται κυρίως οπαδοί της
νεοναζιστικής οργάνωσης που εκπροσωπείται στην ελληνική Βουλή και ένας άλλος
λόγος είναι το κλείσιμο της ελληνικής δημόσιας τηλεόρασης και ο τρόπος με τον
οποίο έγινε αυτό", επεσήμανε η κ. Χολγκάντ. Η εκπρόσωπος του διεθνούς οργανισμού
πρόσθεσε ότι "η άσχημη κατάσταση στην Ελλάδα είναι η χειρότερη στην Ευρώπη,
εξαιτίας της οικονομικής κρίσης". Εξίσου σημαντική ήταν η πτώση που σημείωσαν
και οι ΗΠΑ στην ίδια έκθεση μετά το κυνήγι στο οποίο έχει επιδοθεί η αμερικανική
κυβέρνηση προς τους υπεύθυνους διαρροών κρατικών μυστικών, γεγονός που
λειτουργεί ως "προειδοποίηση για οποιονδήποτε επιχειρήσει αντίστοιχες
ενέργειες", αναφέρεται στην έκθεση των "Δημοσιογράφων Χωρίς Σύνορα". Οι ΗΠΑ
βρέθηκαν στην 46η θέση το 2014, ενώ την αμέσως προηγούμενη χρονιά είχαν
καταταχθεί στην 33η θέση. 

Κύριε Πρόεδρε, θα ήθελα και εγώ να σας συγχαρώ για την εκλογή σας ως πρώτου
Αντιπροέδρου. Θα ήθελα να δώσω μια διαφορετική προοπτική στη συζήτηση σήμερα το
απόγευμα. Σε αυτή τη συζήτηση δεν ακούσαμε τα άτομα που παρέχουν δημόσιες
υπηρεσίες στην Ευρωπαϊκή Ένωση ως αποτέλεσμα της τεράστιας προόδου που έχει
σημειωθεί στο άνοιγμα της ανάθεσης δημοσίων συμβάσεων σε όλη την Ευρωπαϊκή
Ένωση. Μέχρι στιγμής, δεν ακούσαμε τίποτα σήμερα το απόγευμα για τα άτομα που
κινούν την οικονομία επειδή αποκτούν ανοικτή πρόσβαση σε διαγωνισμούς, με φθηνό
και ευχερή τρόπο μέσω της ηλεκτρονικής οδού. Αυτό ισχύει για τις επιχειρήσεις,
τους οργανισμούς, τους φορείς παροχής υπηρεσιών, τους κατασκευαστές, τους
αναδόχους έργων σε ολόκληρη την Ευρωπαϊκή Ένωση. Πριν λίγες εβδομάδες,
επισκέφθηκα μία από αυτές τις εταιρείες στην εκλογική μου περιφέρεια. Απασχολεί
80 άτομα. Κάθε πρωί, συνδέεται ηλεκτρονικά με την Επίσημη Εφημερίδα, όπου
καταχωρούνται πέντε ή έξι προσκλήσεις υποβολής προσφορών, όλες για το Ηνωμένο
Βασίλειο. Η εταιρεία αυτή δεν έχει επί του παρόντος εξαγωγικές φιλοδοξίες, αλλά
η Επίσημη Εφημερίδα της προσφέρει φθηνή, εύκολη πρόσβαση σε πελάτες δημόσιες
αρχές σε μια τυποποιημένη μορφή. Συντάσσει και υποβάλλει προσφορές για αυτούς
κάθε εβδομάδα. Από αυτή την άποψη, θέλω να εξετάσω την ισορροπία μεταξύ των
οικονομικών, των περιβαλλοντικών και των κοινωνικών ζητημάτων. Η εταιρεία αυτή
στη Black Country στο Ηνωμένο Βασίλειο απασχολεί 80 άτομα, δηλαδή 80 θέσεις
εργασίες για τις οποίες υπάρχει μεγάλη ανάγκη, και συμμορφώνεται με όλες τις
κοινωνικές προδιαγραφές της νομοθεσίας του Ηνωμένου Βασιλείου. Συμμορφώνεται με
όλους τους περιβαλλοντικούς κανόνες της νομοθεσίας του Ηνωμένου Βασιλείου. Έχει
κάθε δικαίωμα να υποβάλει προσφορά για μια σύμβαση. Γιατί θα έπρεπε να είναι
διαφορετικά; Γιατί να πρέπει να κάνει και κάτι άλλο; Πρόκειται κατά κύριο λόγο
για ένα οικονομικό μέσο. Ως τέτοιο είχε σχεδιασθεί στην αρχή. Μπορεί να θέλουμε
να αυξήσουμε τις κοινωνικές του επιβαρύνσεις - και πολλοί συνάδελφοι εδώ θα
ήθελαν να το κάνουν. Θα έχουμε πολλές ακόμη συζητήσεις με την κ.
Thorning-Schmidt και άλλους συναδέλφους σχετικά με την αύξηση των απαιτήσεων
προκειμένου να βελτιωθεί η ασφάλεια και η υγεία των εργαζομένων. Πολύ καλά. Αν
οι εταιρείες συμμορφωθούν με αυτό, πρέπει να έχουν το δικαίωμα να υποβάλλουν
προσφορές για συμβάσεις. Θέλω να σχολιάσω τις παρατηρήσεις του κ. MacCormick
διότι μου φαίνεται ότι διαμαρτυρείται υπερβολικά. Σχετικά με το ζήτημα της
σύμβασης για τα λεωφορεία στο Ελσίνκι, σίγουρα οι αρχές του Ελσίνκι ήταν οι
αρμόδιες για να αποφασίσουν, πριν να προκηρύξουν το διαγωνισμό για την ανάθεση
της σύμβασης, ποιο είναι το βέλτιστο και το πιο φιλικό προς το περιβάλλον
λεωφορείο το οποίο επιθυμούσαν. Μια δημόσια σύμβαση δεν μπορεί να περιλαμβάνει
την απαίτηση από τους κατασκευαστές λεωφορείων να κάνουν περιβαλλοντική εκτίμηση
για το Ελσίνκι πριν να υποβάλλουν τη σύμβαση. Αν οι αρχές του Ελσίνκι είχαν πει
ότι θέλουν 100 λεωφορεία που να κινούνται με φυσικό αέριο και αυτή είναι η
σύμβαση, τότε εντάξει, αν αυτό είναι που θέλουν. Όμως πρέπει να γίνει σε ανοικτή
και συνεκτική βάση. Τέλος, θέλω να στραφώ στο ζήτημα των κατωφλίων. Φαίνεται ότι
αυτή είναι η πλέον ενδιαφέρουσα συζήτηση. Αναφέρομαι ιδιαιτέρως σε μία από τις
γνωμοδοτήσεις της Επιτροπής Οικονομικής, Νομισματικής και Βιομηχανικής
Πολιτικής, στην οποία ο συνάδελφός μας, ο οποίος δυστυχώς απουσιάζει, είπε ότι
ήθελε να απλοποιήσει τα πράγματα αυξάνοντας τα κατώφλια, αλλά παράλληλα ήθελε να
εκχωρήσει 15% των συμβάσεων στις ΜΜΕ. Μήπως νομίζει ότι εξαιρώντας ένα σημαντικό
αριθμό συμβάσεων από το καθεστώς των δημοσίων συμβάσεων, αυξάνοντας τα κατώφλια,
πρόκειται να βελτιώσει την κατάσταση των ΜΜΕ; Σε τι κόσμο ζούμε; Είναι ένας
τομέας στον οποίο θέλουμε τις ΜΜΕ να είναι ανταγωνιστικές. Θέλουμε τις τοπικές
αρχές να συνάπτουν συμβάσεις σε μια συνεκτική, ανοικτή βάση ώστε να πιάσουν τόπο
τα χρήματα των πολιτών μας. Θέλουμε να τις υποχρεώσουμε να το κάνουν. Επειδή
απλά το θεωρούν δύσκολο, επειδή πιστεύουν ότι τους κοστίζει χρήματα - πιθανόν
επειδή δεν θέλουν να συμμορφωθούν με όλες τις απαιτήσεις - θέλουν περισσότερη
διακριτικότητα ώστε να μην συνάπτονται οι συμβάσεις σε ανοικτή βάση. Γι' αυτό το
λόγο συζητείται αυτή η αύξηση των κατωφλίων. Δεν πρέπει να το κάνουμε. Θα
υπονομεύσει την αξία ενός συστήματος που λειτουργεί ήδη καλά. Αυτό πρέπει να
επιδιώκουμε: τη βελτίωση, όχι τη διάλυση. 

. (ΕΝ) Απαντώντας στον κ. Zappalΰ, θα ήθελα να πω ότι ο τρέχων ορισμός των
συμβάσεων έργου καθορίζει ρητά ότι οι συμβάσεις αυτές μπορεί να καλύπτουν μόνο
την κατασκευή ή την κατασκευή και τη μελέτη. Η αλλαγή αυτής της προσέγγισης θα
απέτρεπε ή τουλάχιστον θα παρακώλυε σημαντικά ιδίως τη χρήση των συμβάσεων "με
το κλειδί στο χέρι", των κοινοπραξιών δημοσίου/ιδιωτικού τομέα, των παραχωρήσεων
έργων και του ανταγωνιστικού διαλόγου. Η Επιτροπή, συνεπώς, αντιτίθεται στην
επιβολή διαχωρισμού μεταξύ μελέτης και εκτέλεσης του έργου. Για να απαντήσω στην
κ. Schφrling, η Επιτροπή έχει προτείνει να περιληφθούν στα πιθανά κριτήρια
ανάθεσης τα περιβαλλοντικά χαρακτηριστικά ενός προϊόντος ή μιας υπηρεσίας, με
την προϋπόθεση ότι παρουσιάζουν κάποιο πλεονέκτημα για την αναθέτουσα αρχή. Το
κριτήριο αυτό επιτρέπει σε έναν αγοραστή του δημοσίου τομέα να αξιολογήσει τα
εγγενή πλεονεκτήματα του προϊόντος ή της υπηρεσίας και να αναθέσει τη σύμβαση
στην οικονομικά πιο συμφέρουσα προσφορά. Οι προτεινόμενες τροπολογίες πηγαίνουν
ένα βήμα πιο πέρα, επιτρέποντας να λαμβάνονται υπόψη κατά τη διαδικασία ανάθεσης
και γενικότερα περιβαλλοντικά μελήματα, όπως είναι οι μακροπρόθεσμες επιπτώσεις
στο περιβάλλον των προϊόντων ή των υπηρεσιών που αγοράζονται. Οι παράμετροι
αυτές δεν είναι μετρήσιμες. Δεν μας παρέχουν καμία βοήθεια στην αξιολόγηση των
εγγενών πλεονεκτημάτων των προϊόντων ή των υπηρεσιών και συνεπώς δεν μπορούν να
λαμβάνονται υπόψη στο στάδιο της ανάθεσης. Για να απαντήσω στον κ. Rapkay και
στον κ. Hughes, σκοπός των οδηγιών περί δημοσίων συμβάσεων είναι ο συντονισμός
των διαδικασιών για την ανάθεση μίας σύμβασης και όχι ο καθορισμός των
υποχρεώσεων - κοινωνικών ή άλλων - με τις οποίες πρέπει να συμμορφώνονται οι
ιδιώτες ανάδοχοι αφ' ης στιγμής ανατεθεί η σύμβαση. Οι ανάδοχοι είναι, ούτως ή
άλλως, υποχρεωμένοι να συμμορφώνονται με το σύνολο των εφαρμοστέων νόμων και
υποχρεώσεων, είτε κοινωνικής είτε άλλης φύσης. Ωστόσο, η Επιτροπή είναι
διατεθειμένη να αναφέρει στις αιτιολογικές σκέψεις των οδηγιών ότι οι
προσφέροντες πρέπει να συμμορφώνονται με τους εφαρμοστέους κοινωνικούς κανόνες,
συμπεριλαμβανομένων των συλλογικών συμβάσεων γενικής εφαρμογής, κατά την
εκτέλεση των συμβάσεων προμηθειών του δημοσίου. Η Επιτροπή συμφωνεί επίσης ότι
οι αναθέτουσες αρχές θα πρέπει να είναι υποχρεωμένες να αναφέρουν στα συμβατικά
τεύχη τον φορέα από τον οποίο μπορούν να λαμβάνονται πληροφορίες για τις
εφαρμοστέες κοινωνικές υποχρεώσεις. Απαντώντας στην κ. Hautala, θα ήθελα να πω
ότι όσον αφορά το προδικαστικό ερώτημα το οποίο έχει παραπεμφθεί στο Δικαστήριο,
η Επιτροπή έχει λάβει υπόψη τα συμπεράσματα του Γενικού Εισαγγελέα. Ωστόσο, τα
συμπεράσματα αυτά δεν μπορούν να προδικάσουν την απόφαση αυτή καθαυτή. Επίσης,
όσον αφορά το περιεχόμενο της ανακοίνωσης για το περιβάλλον και τις δημόσιες
συμβάσεις, η Επιτροπή - όπως εξήγησε κατά την ακροαματική διαδικασία - δεν
θεωρεί ότι υπάρχει εμπόδιο για τη λήψη υπόψη του κριτηρίου των εκπομπών εάν αυτό
συνεπάγεται - όπως είδαμε στην περίπτωση της πόλης του Ελσίνκι - εξωτερικό
κόστος για τον ίδιο τον αγοραστή. Η Επιτροπή θα περιμένει, συνεπώς, την απόφαση
του Δικαστηρίου και θα επανεξετάσει την άποψή της υπό το φως της απόφασης, εάν
δε χρειαστεί, θα εξετάσει το ενδεχόμενο αναθεώρησης της άποψής της σχετικά με
τις τροπολογίες του Ευρωπαϊκού Κοινοβουλίου. Θα ήθελα να απαντήσω και στον κ.
Lehne αλλά, εφόσον έφυγε από την αίθουσα, θα παραλείψω αυτό το κομμάτι της
απάντησής μου. 

Διπλή νίκη του Ρικ Σαντόρουμ στον αμερικανικό νότο 2012-03-15 Ο προεδρικός
υποψήφιος για το χρίσμα του Ρεπουμπλικανικού Κόμματος, Ρίκ Σαντόρουμ,
αναδείχτηκε τελικά νικητής των προκριματικών εκλογών στις συντηρητικές νότιες
πολιτείες της Αλαμπάμα και του Μισισιπή. Δεύτερος κατέληξε ο πρώην Πρόεδρος της
Βουλής, Νιούτ Γκίνγκριτζ, και ο προεδρικός υποψήφιος με τις περισσότερες
εκλεκτορικές ψήφους μέχρι στιγμής, ο Μιτ Ρόμνεϊ, ήρθε τρίτος. Ο Ρικ Σαντόρουμ
δήλωσε στους υποστηρικτές του ότι «η εκστρατεία του απευθύνεται στους απλούς
πολίτες που τον βοήθησαν να κάνει το ακατόρθωτο. Ήρθε η ώρα οι συντηρητικοί να
συσπειρωθούν για να μπορέσουν να αντιμετωπίσουν αποτελεσματικά τον Μπαράκ Ομπάμα
στις εκλογές του Νοεμβρίου. Η διπλή ήττα του Μιτ Ρόμνεϊ στις νότιες αυτές
πολιτείες αποτελεί πλήγμα στις προσπάθειες του να κερδίσει την υποστήριξη των
υπερσυντηρητικών Ρεπουμπλικανών που μέχρι τώρα υποστηρίζουν τον Ρικ Σαντόρουμ. 

Κίνα: Έφτιαξαν ποτάμι γύρω από σπίτια για να διώξουν τους κατοίκους. Στο χωριό
Yangji, στην επαρχία Κουανγκτόνγκ στην Κίνα οι εργολάβοι οικοδομών δημιούργησαν
ένα ποτάμι για να αναγκάσουν τους κατοίκους να εγκαταλείψουν τα σπίτια τους. Οι
ιδιοκτήτες των σπιτιών αυτών αρνήθηκαν να προχωρήσουν σε συμφωνία με τους
κατασκευαστές και να μετακινηθούν όταν το 2010 ξεκίνησε το έργο της
ανακατασκευής ολόκληρης της περιοχής. Οι διαπραγματεύσεις δεν ήταν επιτυχείς και
οι εργολάβοι έδωσαν εντολή στους εκσκαφείς να ανοίξουν μεγάλα χαντάκια γύρω από
τις παλαιές κατοικίες, οι οποίες και γέμισαν με νερό από παρακείμενο ποταμό. Με
τον τρόπο αυτό, επιχείρησαν να εξαναγκάσουν τους κατοίκους σε φυγή. Το χαντάκι
έχει βάθος όσο το ύψος ενός ανθρώπου και διπλάσιο πλάτος. Επιπρόσθετα έκοψαν το
ρεύμα και την παροχή νερού στην περιοχή. Ωστόσο οι κάτοικοι δεν πτοούνται. Οι
εργολάβοι ισχυρίζονται ότι ελάχιστοι άνθρωποι καθυστερούν ένα σχέδιο αξίας 230
εκατομμυρίων ευρώ ανάπλασης της περιοχής και ότι έχουν προσφερθεί νέα σπίτια
στους κατοίκους αυτούς. Το ρόλο των διαπραγματεύσεων προσφέρθηκαν να αναλάβουν
οι τοπικές Αρχές. 

Πέθανε ο προκαθήμενος της Κοπτικής Εκκλησίας Σενούντα Γ' 2012-03-18 Πέθανε ο
προκαθήμενος της Κοπτικής Εκκλησίας Σενούντα Γ', όπως μετέδωσαν αιγυπτιακά
ειδησεογραφικά πρακτορεία, σε ηλικία 88 ετών. Ο Σενούντα Γ' αντιμετώπιζε πολλά
προβλήματα υγείας, ενώ αναγκάστηκε αρκετές φορές να μεταβεί στο εξωτερικό
προκειμένου να επιβληθεί σε διάφορες επεμβάσεις, καθώς είχε προβλήματα στο
συκώτι και στους πνεύμονες. Γεννήθηκε στη νότια Αίγυπτο το 1923 και ενθρονίστηκε
τον Νοέμβριο του 1971. Είχε γενικά καλές σχέσεις με διάφορους ηγέτες της χώρας,
με εξαίρεση το 1981 που αντιμετώπισε προβλήματα με τον τότε πρόεδρο Ανουάρ
Σαντάτ, ο οποίος τον εκτόπισε σε μοναστήρι εξαιτίας της δρυμείας κριτικής που
άσκησε. Επέστρεψε ξανά ύστερα από εντολή του Χόσνι Μουμπάρακ το 1985. Είχε γίνει
αντικείμενο δρυμείας κριτικής για τις δηλώσεις του τα τελευταία χρόνια, στις
οποίες κατέκρινε τις δημόσιες διαδηλώσεις εναντίον του Μουμπάρακ. Στην Αίγυπτο
ζουν περίπου 10 εκατομμύρια Κόπτες, οι οποίοι τα τελευταία χρόνια δέχονται
αρκετές διώξεις εις βάρος τους από τον μουσουλμανικό πληθυσμό της χώρας. 

Κύριε Πρόεδρε, συνάδελφοι, κατ' αρχήν θέλω να επισημάνω ότι το πρόγραμμα
ΣΩΚΡΑΤΗΣ υπήρξε από την αρχή μία επιτυχία. Επιτυχία χαρακτήριζε ήδη την
εκπαίδευση στο πλαίσιο του προγράμματος ERASMUS, ωστόσο στο πλαίσιο του ΣΩΚΡΑΤΗΣ
η επιτυχία αυτή έγινε ακόμη μεγαλύτερη. Αυτό είναι ένα θετικό συμπέρασμα ως προς
την αξιολόγηση της δεύτερης φάσης εφαρμογής του κοινοτικού αυτού προγράμματος
για την παιδεία. Το πρόγραμμα ΣΩΚΡΑΤΗΣ λαμβάνει υπόψη την ιδέα της δια βίου
εκπαίδευσης και υποστηρίζει την κινητικότητα τόσο των διδασκόντων όσο και των
διδασκομένων σε όλες τις φάσεις της εκπαίδευσης. Μιλώντας λίγο πιο ελεύθερα θα
μπορούσε κανείς να πει ότι το πρόγραμμα ΣΩΚΡΑΤΗΣ μας συνοδεύει από την κούνια
έως τον τάφο. Η Επιτροπή προέβη σταδιακά σε μέτρα και ενέργειες που βελτίωσαν ως
προς την ουσία του το πρόγραμμα. Επικροτώ τη συνεχιζόμενη απλούστευση και
επιτάχυνση των γραφειοκρατικών διαδικασιών. Η γραφειοκρατία δεν μπορεί να λείψει
από κανένα κρατικό πρόγραμμα, σε οποιοδήποτε επίπεδο, ωστόσο, δεν επιτρέπεται να
αποτελεί εμπόδιο ειδικά για ένα τέτοιο πρόγραμμα σχετικό με την εκπαίδευση και
δεν πρέπει να παρεμποδίζει την υλοποίηση των στόχων του. Η Επιτροπή
ανταποκρίθηκε σε ορισμένα σημεία στην αρχή αυτή. Θα αναφερθώ στη συνέχεια στους
τομείς όπου δεν το έπραξε. Ως εισηγήτρια της εφαρμογής τόσο της πρώτης, όσο και
της δεύτερης τρέχουσας φάσης του προγράμματος ΣΩΚΡΑΤΗΣ, είμαι ικανοποιημένη με
αυτήν τη θετική εξέλιξη. Οι αριθμοί σχετικά με το πρώτο μισό του προγράμματος
μιλούν από μόνοι τους. Σε 31 κράτη - πρόκειται για τα 15 κράτη μέλη, τις
υποψήφιες προς ένταξη χώρες και τα μέλη του ευρωπαϊκού οικονομικού χώρου - μόνο
στο πλαίσιο των πανεπιστημιακών ανταλλαγών του ERASMUS συμμετείχαν 21000
πανεπιστήμια, 40000 υφηγητές και περισσότεροι από 460000 φοιτητές. Το COMENIUS,
το οποίο προωθεί τα σχολεία, ενισχύει μάλιστα 15.000 σχολεία με περισσότερους
από 2 εκατομμύρια μαθητές. Θεωρώ ότι έτσι προσεγγίζουμε πραγματικά τους πολίτες
μας. Πιστεύω ότι αξίζει στ' αλήθεια τον κόπο να συνεχίσουμε το πρόγραμμα αυτό
και, αν είναι δυνατόν, να αυξήσουμε τους σχετικούς πόρους. Σε αυτό το πλαίσιο,
ήταν σωστή η αύξηση του πολυετούς προϋπολογισμού από 850 εκατομμύρια ευρώ που
ήταν αρχικά σε 933 εκατομμύρια ευρώ, την οποία επέτυχε το Ευρωπαϊκό Κοινοβούλιο
με πολλές ολονύκτιες συζητήσεις. Ας είμαστε όμως ειλικρινείς - η αύξηση αυτή δεν
είναι αρκετή. Όταν μετά το 2004 - το πρόγραμμα φθάνει μέχρι το 2007 - θα
προστεθούν νέες υποψήφιες χώρες, οι πόροι του προγράμματος θα πρέπει να
αυξηθούν. Εάν το Συμβούλιο Υπουργών δεν εγκρίνει την αύξηση, το μόνο που μπορώ
να πω είναι ότι όλες οι δηλώσεις του στις συνόδους κορυφής δεν έχουν καμία αξία!
Νομίζω ότι η κ. Επίτροπος θα πρέπει να το υπενθυμίσει στους κυρίους αυτούς και
στις επόμενες συνεδριάσεις του Συμβουλίου. Υπάρχουν φυσικά και σημεία που
επιδέχονται κριτική. Πολλές πρωτοβουλίες μπορούν ακόμη να βελτιωθούν ως προς τις
λεπτομέρειές τους. Πρώτον: η Επιτροπή πρέπει να βελτιώσει και να επιταχύνει
περαιτέρω ιδίως τη συνεργασία με τα εθνικά γραφεία. Η αποκέντρωση έχει μεγάλα
πλεονεκτήματα, όμως απαιτείται μία αποτελεσματικότερη διαχείριση των
πληροφοριών. Εδώ το σύστημα ΣΥΜΜΕΤΡΙΑ που ανέπτυξε η Επιτροπή θα βελτιώσει
σημαντικά τη ροή πληροφοριών από και προς τα εθνικά γραφεία. Ταυτόχρονα, όμως,
είναι δυνατή και εύλογη η σύνδεσή του με τα προγράμματα JEUNESSE και LEONARDO.
Συνεπώς, η ΣΥΜΜΕΤΡΙΑ πρέπει να εφαρμοσθεί το συντομότερο δυνατόν. Δεύτερον: θέλω
να υπογραμμίσω ότι μου δόθηκε η εντύπωση πως η Επιτροπή υποστηρίζει σε όλες τις
φάσεις τη συντριπτική πλειοψηφία των εθνικών γραφείων. Ωστόσο, είναι λυπηρό το
γεγονός ότι η αργοπορημένη σύναψη νέων συμβάσεων καθυστέρησε τις πληρωμές, ιδίως
ως προς τη δράση COMENIUS. Τα παρόμοια εμπόδια πρέπει να παραμερισθούν, διότι η
αναβολή και οι καθυστερήσεις προξενούν απογοήτευση στους ένθερμους
συμμετέχοντες. Τούτο έχει ακόμη σοβαρότερες συνέπειες, καθότι ειδικά στον τομέα
των σχολείων ο ζήλος που επιδεικνύεται από πολλούς κατά την ανάπτυξη των
προγραμμάτων έχει τον χαρακτήρα τιμητικού αξιώματος. Ξέρω σχολεία όπου ο
δάσκαλος που ασχολείται με αυτό αντιμετωπίζεται με ειρωνικά χαμόγελα από τους
συναδέλφους του, γιατί το κάνει στον ελεύθερό του χρόνο και δεν παίρνει ούτε
δραχμή παραπάνω γι' αυτό! Τρίτον: περιμένω ακόμη ότι θα σημειωθεί πρόοδος ως
προς τη δημιουργία κοινών δράσεων, ειδικά σχετικά με τα άλλα προγράμματα που
αναφέρθηκαν. Τέταρτον: καλώ επιπλέον την Επιτροπή να ενεργήσει σύμφωνα με τον
εξής κανόνα: όσο μικρότερες είναι οι ενισχύσεις, τόσο λιγότερες θα πρέπει να
είναι οι γραφειοκρατικής φύσεως απαιτήσεις προς τους συμμετέχοντες. Θεωρώ ότι,
ως προς αυτό, μπορούμε να ακολουθήσουμε το υπόδειγμα της Επιτροπής για τις
αδελφοποιήσεις πόλεων και, συγκεκριμένα, να έχουν διαφορετική μεταχείριση όλες
οι αιτήσεις για ποσά μικρότερα των 20.000 ευρώ και να μην συνοδεύονται οι
αιτήσεις από τόσο μεγάλο όγκο εγγράφων όσο στις περιπτώσεις μεγαλύτερης
ενίσχυσης. Επίσης, κατά τη γνώμη μου, πρέπει να αίρεται η απαίτηση
συγχρηματοδότησης για υποτροφίες ύψους μικρότερου των 20.000 ευρώ. Η μεγάλη
σημασία του προγράμματος ΣΩΚΡΑΤΗΣ στον ευρωπαϊκό χώρο εκπαίδευσης έχει
υπογραμμισθεί πολλές φορές και είναι αδιαμφισβήτητη. Δεν πρέπει να λησμονούμε
ότι το πρόγραμμα αυτό αποτελεί τον εξέχοντα πυρήνα της ευρωπαϊκής κοινωνίας της
γνώσης και της εκπαίδευσης. Ανησυχώ μήπως η διακρατική συνεργασία στον τομέα της
εκπαίδευσης, δηλαδή η διακυβερνητική πτυχή, παραγκωνίσει την κοινοτική
προσέγγιση. Ωστόσο, στις δηλώσεις της Μπολόνια και της Πράγας είχαν εξαγγελθεί
παρόμοιες υποθετικά ταχύτερες μέθοδοι. Ας μην ξεχνάμε ότι οι στόχοι και τα μέτρα
της επονομαζόμενης ανοιχτής διαδικασίας συνεργασίας με τα κράτη μέλη στον τομέα
της εκπαίδευσης θα ήταν σχεδόν αδιανόητοι χωρίς τις θετικές εμπειρίες με το
πρόγραμμα ΣΩΚΡΑΤΗΣ. Η θυσία των κοινοτικών στόχων της εκπαίδευσης στο βωμό της
βραχυπρόθεσμης διακρατικής συνεργασίας θα αποτελούσε τεράστια οπισθοδρόμηση.
Τέλος, θα πρέπει να προσέξουμε δύο ακόμη σημεία. Πρώτον: το ΣΩΚΡΑΤΗΣ είναι ένα
ουσιαστικό, ένα αποφασιστικής σημασίας ευρωπαϊκό πρόγραμμα, διότι προσφέρει
αγωγή σε ανθρώπους στην Ευρώπη και αποτελεί την ευρωπαϊκή απάντηση στις
μελλοντικές προοπτικές της εκπαίδευσης. Δεύτερον: η ανοιχτή μέθοδος της
διακυβερνητικής συνεργασίας δεν πρέπει να γίνει αιτία αμφισβήτησης της σημασίας
της κοινοτικής προσέγγισης. Πρέπει να δώσουμε μεγάλη προσοχή σ' αυτό.
(Χειροκροτήματα) 

(ES) Ευχαριστώ πολύ, κύριε Πρόεδρε. Χαίρομαι για την έκθεση του κ. Gahrton,
επειδή αποτελεί καίρια και χρήσιμη συμβολή στους προβληματισμούς μας σχετικά με
την Αρμενία, τη Γεωργία και το Αζερμπαϊτζάν, τρεις χώρες, μέλη σήμερα του
Συμβουλίου της Ευρώπης, που δεν έχουν φθάσει στο επίπεδο πολιτικής και
οικονομικής ανάπτυξης το οποίο επιθυμούν και το οποίο και εμείς τους ευχόμαστε.
Οι συγκρούσεις του Ναγκόρνο-Καραμπάχ, της Αμπχαζίας και της Νότιας Οσετίας
εξακολουθούν να αποτελούν περισσότερο από οτιδήποτε άλλο απειλή για τη
σταθερότητα και την ανάπτυξη της περιφέρειας και των γειτόνων της. Οι
συγκρούσεις αυτές, που σήμερα έχουν παγώσει, αύριο ενδέχεται να μετατραπούν σε
νέες φλεγόμενες ζώνες και, από αυτήν την άποψη, συμμερίζομαι πλήρως τη γνώμη του
κ. Gahrton, ο οποίος δηλώνει ότι η Ευρωπαϊκή Ένωση πρέπει να καταβάλει μεγάλες
προσπάθειες για να βοηθήσει να λυθούν αυτά τα προβλήματα, προκειμένου να
προαχθούν οι στόχοι της ειρήνης και της ανάπτυξης. Δεν ξεκινάμε από το τίποτα,
γι' αυτό πριν εξετάσω μερικά από τα βασικά σημεία αυτής της έκθεσης, θα συνοψίσω
εν συντομία τις σημερινές μας σχέσεις με αυτή την περιοχή. Οι συμφωνίες
εταιρικής σχέσης και συνεργασίας που έχουμε συνάψει με καθεμία από τις τρεις
χώρες παρέχουν μια ενιαία βάση για τη συνεργασία σε ένα ευρύ φάσμα πεδίων, από
τον πολιτικό διάλογο, το εμπόριο και τις επενδύσεις μέχρι τις σχέσεις με την
κοινωνία των πολιτών. Η εκτέλεση αυτών των συμφωνιών, οι οποίες τέθηκαν σε ισχύ
το 1999, λαμβάνει σήμερα νέα ώθηση. Από την άλλη πλευρά, εξακολουθούμε να
παρέχουμε σημαντικά επίπεδα ενίσχυσης στην Αρμενία, στη Γεωργία και στο
Αζερμπαϊτζάν. Η Ευρωπαϊκή Ένωση έχει χορηγήσει γύρω στο ένα δισεκατομμύριο ευρώ
από το 1991, έτος κατά το οποίο οι χώρες αυτές απέκτησαν την ανεξαρτησία τους.
Πέρυσι, η Ευρωπαϊκή Ένωση έστειλε στην περιοχή ένα σαφές σήμα ότι επιθυμεί να
βελτιώσει τη συμβολή της στην πρόληψη και τη διευθέτηση των συγκρούσεων και στην
αποκατάσταση μετά τις συγκρούσεις. Τον Φεβρουάριο_του_2001 η πρώτη επίσκεψη των
υπουργών της τρόικας της Ένωσης στην περιφέρεια εξέπεμψε αυτό το μήνυμα, το
οποίο επιβεβαιώθηκε αργότερα στα συμπεράσματα του Συμβουλίου Γενικών Υποθέσεων
της 26ης_Φεβρουαρίου. Σε μία κοινή δήλωση που υιοθετήθηκε στις συνεδριάσεις της
Επιτροπής Συνεργασίας πέρυσι τον Οκτώβριο, οι τρεις χώρες εταίροι εξέφρασαν
ρητώς τη χαρά τους για τις προθέσεις της Ένωσης. Ο κ. Gahrton εφιστά την προσοχή
μας σε ορισμένα από τα μέσα που έχουμε χρησιμοποιήσει σε άλλα μέρη και συνιστά
να τα εφαρμόσουμε στον Νότιο Καύκασο: κοινή στρατηγική, σύμφωνο σταθερότητας,
ειδικό απεσταλμένο και άλλα. Έχοντας επίγνωση ότι υπάρχουν όρια σ' αυτά που
μπορούμε να κάνουμε, ας εξετάσουμε μέχρι πού μπορούμε να φθάσουμε και ποιες
είναι οι νέες ανάγκες χρηματοδότησης. Αντί να δημιουργήσουμε νέα μέσα, πρέπει να
επικεντρωθούμε στη μεγιστοποίηση των οφελών των μέσων που υπάρχουν ήδη·
επιτρέψτε μου να εκθέσω τρεις πτυχές του προβληματισμού μας επ' αυτού του
θέματος: πρώτον, η πολιτική βούληση των συμμετεχόντων είναι, περισσότερο από
οτιδήποτε άλλο, το κλειδί που μπορεί να οδηγήσει στην πρόοδο. Στη σημερινή
κατάσταση είναι ουσιώδες να μεγιστοποιήσουμε τις προσπάθειές μας για να
υποστηρίξουμε τους συμβιβασμούς, ιδίως μέσω του πολιτικού διαλόγου. Θα χρειαστεί
να γίνουν δύσκολες επιλογές και θα πρέπει να αναπτυχθεί ένα πνεύμα συμβιβασμού
στον Νότιο Καύκασο. Δεύτερον, για να μπορέσει η Ευρωπαϊκή Ένωση να συμμετάσχει
όσο το δυνατόν περισσότερο στην επίλυση των συγκρούσεων, πρέπει να συνεχίσουμε
να εντατικοποιούμε την κοινή εξωτερική πολιτική και κοινή πολιτική ασφαλείας
μας, όπως και τον ρόλο μας στα μέτρα που προωθούν την επίλυση των συγκρούσεων.
Αναφέρομαι, ειδικότερα, στην Ομάδα ΟΑΣΕ του Μινσκ για το Ναγκόρνο-Καραμπάχ,
στους φίλους του Γενικού Γραμματέα της Αμπχαζίας και στην Κοινή Επιτροπή Ελέγχου
της Νότιας Οσετίας. Τον τελευταίο καιρό έχουμε προοδεύσει· από πέρυσι η
Ευρωπαϊκή Ένωση συμμετέχει στα καθήκοντα της Κοινής Επιτροπής Ελέγχου της Νότιας
Οσετίας, αλλά μένουν πολλά να γίνουν ακόμα για να καταφέρουμε να ακούγεται η
φωνή της Ένωσης σε ορισμένους μεσολαβητικούς κύκλους. Τρίτον, πρέπει να
καταφέρουμε να συμπεριληφθεί οριστικά ο Νότιος Καύκασος στην ημερήσια διάταξη
των σχέσεών μας με τους κυριότερους συμμετέχοντες που ενδιαφέρονται για την
περιοχή, όπως η Ρωσία, η Τουρκία, το Ιράν και οι Ηνωμένες Πολιτείες, πράγμα που,
όπως είπαν μερικοί από σας στις παρεμβάσεις τους, είναι και προς το δικό μας
συμφέρον, μεταξύ άλλων για λόγους που σχετίζονται με τον ενεργειακό εφοδιασμό.
Για να τελειώνω, δεν υπάρχει μία μοναδική και εύκολη απάντηση στην ερώτηση πώς
θα βελτιωθούν οι σχέσεις της Ένωσης με τον Νότιο Καύκασο. Η έκθεση Gahrton
εύστοχα υπενθυμίζει ότι πρέπει να εργαστούμε με υπομονή, ακολουθώντας διάφορους
παράλληλους δρόμους, πιθανότατα για μεγάλη χρονική περίοδο, εντός των ορίων των
πόρων τους και στηριζόμενοι στα περυσινά τους επιτεύγματα. Η Επιτροπή επιθυμεί
να διερευνήσει νέους τρόπους προώθησης της ειρήνης και της ανάπτυξης στον Νότιο
Καύκασο. Θέλω να σας υπενθυμίσω ότι η ευρωπαϊκή οικοδόμηση θα πρέπει κάποτε να
έχει ένα όριο και, όσον αφορά τη γεωγραφική εγγύτητα και τους ιστορικούς
δεσμούς, θέλω να υπενθυμίσω ότι έχουμε τεράστιους ιστορικούς δεσμούς και
γεωγραφική εγγύτητα με χώρες όπως μπορεί να είναι το Μαρόκο, η Αλγερία ή τα
παράκτια κράτη της Μεσογείου. 

Κύριε Πρόεδρε, η ομιλία σας σήμερα δείχνει την αξία του ανοιχτού εκλογικού
αγώνα. Αφιερώσαμε χρόνο για να συζητήσουμε τις σχέσεις μας και θέλω να
ευχαριστήσω τον πρόεδρο για την εισαγωγή και τη συζήτηση σήμερα καθώς και να
υποβάλω προτάσεις προς αξιολόγηση. Η ενοποίηση των νόμων μπορεί να γίνει βέβαια
μέσω της δικής μας άρνησης να συζητούμε ή να απορρίπτουμε ευθέως προτάσεις οι
οποίες δεν είναι ενοποιημένες. Δεν μπορεί να είναι λογικό να πρέπει να μαζέψουμε
70 τροποποιήσεις προκειμένου να ασχοληθούμε με ένα ψάρι από νομική άποψη. Η
μεταρρύθμιση για την επίτευξη διαφάνειας πρέπει να εξασφαλίσει ότι όλες οι
συνεδριάσεις και όλα τα έγγραφα είναι ανοιχτά, εκτός εάν μέσω ειδικής
πλειοψηφίας ψηφίζεται κάποια αιτιολογημένη εξαίρεση, όπως αυτή που ψηφίσαμε στην
έκθεση Martin/Bourlanges. Οι πολιτικοί διορισμοί πρέπει να αποτελέσουν ιστορία
του παρελθόντος. Εφεξής πρέπει όλοι να διορίζονται και να προωθούνται σύμφωνα με
τα προσόντα τους, και στην περίπτωση του Κοινοβουλίου, και θα μπορούσαμε να
κάνουμε μια νέα αρχή με τους ανθρώπους που θα προσληφθούν τώρα από τις υποψήφιες
χώρες. Οι ολομέλειες πρέπει να ζωντανέψουν. Ένα τρίτο του χρόνου θα μπορούσε να
αφιερωθεί για αυθόρμητες συζητήσεις, όπως υπαινίχθηκες. Πρέπει να έχουν τη
δυνατότητα να αντιπαρατεθούν με τον Επίτροπο και τον προεδρεύοντα του Συμβουλίου
εάν δεν λάβουν απάντηση. Όλοι οι βουλευτές πρέπει να έχουν δικαίωμα να μιλήσουν
τουλάχιστον τρεις φορές τον χρόνο. Οι ψηφοφορίες πρέπει να περικοπούν ώστε να
ψηφίζουμε μόνο για τις πολιτικές διαφορές. Έπειτα από κάθε συζήτηση πρέπει οι
συντονιστές να συναντώνται και να προετοιμάζουν την ψηφοφορία από τεχνική άποψη.
Ο κατάλογος ψηφοφορίας πρέπει να γίνεται γνωστός τουλάχιστον μία εβδομάδα πριν
από τη διεξαγωγή της ψηφοφορίας, ούτως ώστε όλοι μας να μπορούμε να έχουμε ιδέα
για τους υποστηρικτές μας και να μάθουμε τι ψηφίζουμε. Η κατανομή των θέσεων
πρέπει να αναθεωρηθεί. Η μέθοδος D' Hondt θα μπορούσε να αντικατασταθεί από τη
μέθοδο Saint Laguλ, σύμφωνα με την οποία η κατανομή γίνεται με 1, 3, 5 αντί για
1, 2, 3, 4, 5. Αυτό παρέχει την ίδια σχετική κατανομή αλλά δίνει στις μικρότερες
ομάδες τη δυνατότητα να μην παίρνουν πάντα μόνο τα υπολείμματα των μεγάλων. Εκεί
δε που δεν εκπροσωπούνται οι μικρές ομάδες πρέπει να τους δοθούν θέσεις
παρατηρητών. Τα ανεξάρτητα μέλη πρέπει να αποκτήσουν δικές τους σχετικές
δυνατότητες και πρέπει εμείς οι ίδιοι να καταργήσουμε κάθε μορφής διακρίσεις
αντί να διακινδυνεύουμε να προκύψει νέα δίκη. Η επίθεση της έκθεσης Corbett στις
μικρές ομάδες πρέπει να αντικατασταθεί από μια συμφωνία κυρίων, με την οποία θα
πετύχουμε ορισμένους από τους στόχους του κ. Corbett χωρίς να περικοπούν τα
δικαιώματα των ομάδων. Στη συνέλευση πρέπει η πλειοψηφία όσο και η μειοψηφία να
έχουν την ίδια πρόσβαση στην εγκεκριμένη βοήθεια και στη δυνατότητα υποβολής
προτάσεων και προώθησής τους. Δεν μπορούν να υπάρχουν ειδικά δικαιώματα για
συγκεκριμένες απόψεις. Το κίνημα της Ευρώπης και οι φεντεραλιστές δεν έχουν
αποκλειστικό δικαίωμα να οργανώνουν τη συζήτηση με την κοινωνία των πολιτών με
χρήματα του Κοινοβουλίου. Πρέπει από κοινού ολόκληρο το Κοινοβούλιο και η
συντακτική συνέλευση να προσπαθήσουν ώστε όλοι οι βουλευτές και όλες οι απόψεις
να τύχουν σωστής και ισότιμης μεταχείρισης. Σήμερα δε στη συνάντηση με τον
Giscard θα πρέπει να εξασφαλίσουμε ότι όλοι οι αναπληρωτές στη συνέλευση θα
έχουν πλήρη δικαιώματα να λάβουν μέρος στο έργο. Καλή τύχη με τις
μεταρρυθμίσεις! 

Ρωσία: Δριμύτατη κριτική στον Μπασάρ αλ Άσαντ. Η Ρωσία προέβη στις δριμύτερες,
μέχρι τώρα, επικρίσεις της προς τον Πρόεδρο της Συρίας, Μπασάρ αλ Άσαντ,
λέγοντας ότι "έχει διαπράξει ενδεχομένως θανάσιμο σφάλμα με το να καθυστερήσει
τις μεταρρυθμίσεις που ζητά η Αντιπολίτευση". Ο Πρωθυπουργός της Ρωσίας, Ντμίτρι
Μεντβέντεφ, προέβη στο εν λόγω σχόλιο σε συνέντευξη του προς το αμερικανικό
τηλεοπτικό δίκτυο CNN, λέγοντας ότι "ο Μπασάρ αλ Άσαντ θα έπρεπε να είχε
ενεργήσει πολύ ταχύτερα και να είχε γεφυρώσει τις διαφορές του με τους
μετριοπαθείς αντιπάλους του". Ο Ντμίτρι Μεντβέντεφ δήλωσε ότι "πιστεύει πως οι
πιθανότητες του Προέδρου της Συρίας να παραμείνει στην εξουσία εξανεμίζονται
μέρα με τη μέρα", αλλά επανέλαβε τη θέση της Μόσχας ότι "η τύχη της Συρίας θα
πρέπει να αποφασιστεί από τον ίδιο το λαό της". Στο μεταξύ, τα κρατικά μέσα
ενημέρωσης της Συρίας μετέδωσαν την Κυριακή ότι "το Ανώτατο Δικαστικό Συμβούλιο
της Συρίας ακύρωσε νομικές διαδικασίες σε βάρος προσωπικοτήτων της
Αντιπολίτευσης που βρίσκονται στο εξωτερικό, έτσι ώστε να μπορέσουν να
επιστρέψουν στη Συρία για να συμμετάσχουν σε εθνικό διάλογο που πρότεινε ο
Μπασάρ αλ Άσαντ στις αρχές του μήνα". Πάντως, ο εξόριστος συνασπισμός της
Συριακής Αντιπολίτευσης αρνείται να συμμετάσχει σε διάλογο με τον Πρόεδρο της
Συρίας, λέγοντας ότι "για να αρχίσει οποιαδήποτε ειρηνευτική διαδικασία, ο
Μπασάρ αλ Άσαντ θα πρέπει πρώτα να εγκαταλείψει την εξουσία". 

Αξιότιμε κύριε Πρόεδρε, κυρία Επίτροπε, αξιότιμοι συνάδελφοι, η ελευθέρωση των
οδικών μεταφορών αναμφίβολα οδήγησε στο να έχουμε στην Ευρώπη καλύτερη προσφορά
και καλύτερες τιμές. Ανάλογα αυξήθηκε και ο ανταγωνισμός, πράγμα που αναγκαστικά
είχε επίσης ως αποτέλεσμα να υπάρχει σε πολλές επιχειρήσεις η τάση τούτο να
αποβεί μερικώς σε βάρος της ασφάλειας, καθώς και των συνθηκών εργασίας. Η
παρούσα οδηγία για την επαγγελματική κατάρτιση των επαγγελματιών οδηγών οδικών
εμπορευματικών ή επιβατικών μεταφορών ουσιαστικά σκοπό έχει να αποτελέσει ένα
συνοδευτικό μέτρο και να βελτιώσει την κατάσταση των συγκεκριμένων
επαγγελματιών. Οι τεχνολογικές εξελίξεις, αλλά και οι αυστηρότερες απαιτήσεις ως
προς το περιβάλλον και την ασφάλεια, συνιστούν κατά τη γνώμη μας επαρκή
επιχειρήματα για να προβληθεί το αίτημα όχι μόνο να βελτιωθεί η κατάρτιση των
οδηγών αλλά και να συνεχίζεται με τακτική συνεχή κατάρτιση. Από πολλές
συνομιλίες με εκπροσώπους του κλάδου διαπιστώσαμε όμως επίσης ότι η έλλειψη
εργατικού δυναμικού δεν πρέπει να έχει ως αποτέλεσμα να λειτουργήσει εδώ
ανασταλτικά η παρούσα οδηγία. Γι' αυτό προσπαθήσαμε στην επιτροπή - και θέλω να
ευχαριστήσω όλες τις Ομάδες που συμμετείχαν εποικοδομητικά στη σχετική συζήτηση
- να παρουσιάσουμε τροπολογίες που δεν ανατρέπουν το περιεχόμενο της οδηγίας,
αλλά του προσδίδουν κάπως μεγαλύτερη ευελιξία. Από τη μία δημιουργήσαμε ένα
είδος γέφυρας προς την άδεια οδήγησης, διότι γνωρίζουμε ότι σε πολλά κράτη μέλη
υπάρχουν ήδη συγκεκριμένες προϋποθέσεις για τη χορήγηση άδειας οδήγησης που
ταυτίζονται με τα προτεινόμενα εδώ για την κατάρτιση. Για τον λόγο αυτόν
θεωρούμε σημαντικό να γίνεται μεν η σχετική εκπαίδευση, όχι όμως δύο φορές, μία
για την απόκτηση της άδειας οδήγησης και μία στο πλαίσιο της κατάρτισης. Η ίδια
ήταν και η φιλοσοφία μας ως προς τους μαθησιακούς στόχους. Το κύριο μέλημά μας
δεν ήταν ο καθορισμός όλων των λεπτομερειών αλλά η γενική μορφή τους, γι' αυτό
και τους αφήσαμε στο παράρτημα, επειδή έτσι καθίσταται δυνατή η ευέλικτη
αντιμετώπισή τους και μένει ανοιχτή η δυνατότητα προσαρμογής τους στις
εξελίξεις. Η κατάρτιση διαφέρει σήμερα στα διάφορα κράτη και ως εκ τούτου
ορίσαμε να έχουν τα κράτη τη δυνατότητα να εξετάσουν το ζήτημα αναλυτικά μαζί με
την Επιτροπή. Σκοπός μας είναι η κατάρτιση να είναι παντού η ίδια. Εάν μία χώρα
παρέχει ήδη κατάρτιση, δεν θα πρέπει να την τροποποιήσει τώρα εξαιτίας αυτής της
οδηγίας. Θεωρούμε τη συνεχή κατάρτιση σημαντική για την περαιτέρω εξέλιξη και
ελπίζουμε ότι εδώ θα δημιουργηθεί και η γέφυρα προς την άδεια οδήγησης, επειδή
κατά τη γνώμη μας αργότερα η συνεχής κατάρτιση θα αποτελέσει ένα σημαντικό
στοιχείο για την άδεια οδήγησης. Επίσης, ταχθήκαμε υπέρ της ευελιξίας, δηλαδή
για κατάρτιση επτά ωρών, ήτοι μίας ημέρας, και όχι για μεγάλα διαστήματα,
προκειμένου να μην επιβαρύνουμε υπερβολικά τις επιχειρήσεις. Η μία ημέρα, που
αντιστοιχεί σε 0,05% εργάσιμου χρόνου για έναν εργαζόμενο, πιστεύουμε ότι δεν
είναι υπερβολική. Προσωπικά επιμένω επίσης να υπάρχει ευελιξία ως προς τον τόπο
της κατάρτισης. Εφόσον μιλάμε σήμερα για κινητικότητα στην Ευρώπη, ο τόπος της
κατάρτισης δεν είναι υποχρεωτικό να καθορίζεται από την επιχείρηση ή τον τόπο
κατοικίας του οδηγού. Για να έχει ισχύ σε πανευρωπαϊκό επίπεδο αυτό το
πιστοποιητικό, πρέπει και η σχετική κατάρτιση να μπορεί να γίνει οπουδήποτε στην
Ευρώπη. Ωστόσο, έχουμε παράλληλα επίγνωση του γεγονότος ότι η παρούσα οδηγία
είναι μεν σημαντική και ενδιαφέρουσα, αλλά δεν λύνει δυστυχώς ακόμα όλα τα
προβλήματα. Προ ολίγου ο συνάδελφος van Dam αναφέρθηκε στις διμερείς άδειες που
εξακολουθούν να ισχύουν στην Ευρώπη με αποτέλεσμα να είναι δυνατόν να γίνουν
καταχρήσεις στον συγκεκριμένο τομέα. Γνωρίζουμε επίσης ότι ορισμένες
επιχειρήσεις εξακολουθούν να επωφελούνται από τη δυνατότητα περιορισμού του
ενιαίου πιστοποιητικού επαγγελματικής ικανότητας οδηγού στις χώρες που δεν είναι
μέλη της Ένωσης - και λυπάμαι κάπως γι' αυτό το στοιχείο της έκθεσης van Dam.
Διότι ακόμη και εντός των 15 κρατών μελών γίνονται υπερβολές ως προς αυτά. Δεν
θέλω να κατονομάσω εδώ επιχειρήσεις, ωστόσο ορισμένα ονόματα του συγκεκριμένου
τομέα μας είναι γνωστά. Τελειώνοντας θα ήθελα να πω ότι το όλο ζήτημα θα
μπορούσε να αποτελέσει μία ενότητα εάν αύριο αποκτούσαμε ένα ενιαίο
πιστοποιητικό επαγγελματικής ικανότητας οδηγού, μία οδηγία για τους χρόνους
οδήγησης και ανάπαυσης, μία ανάλογη κάρτα που θα το αποδεικνύει, καθώς και αυτήν
την οδηγία για την άδεια οδήγησης και την κατάρτιση που συζητούμε σήμερα. Τούτο
θα καθιστούσε εύκολο τον έλεγχο και για τον λόγο αυτόν απευθύνουμε έκκληση όχι
μόνο στην Επιτροπή, αλλά ιδίως στα κράτη μέλη επισημαίνοντας ότι πρέπει να
βελτιωθούν οι έλεγχοι. Κάθε οδηγία, όσο καλή κι αν είναι, έχει αξία μόνο εάν
ελέγχεται σε τακτά διαστήματα η εφαρμογή της, και μάλιστα με τον ίδιο τρόπο σε
όλα τα κράτη μέλη. 

Στο Θαλάσσιο Πάρκο των Βόρειων Σποράδων. Το Θαλάσσιο Πάρκο Αλοννήσου είναι το
πρώτο στην Ελλάδα και το μεγαλύτερο στην Ευρώπη και τη Μεσόγειο, το οποίο
φιλοξενεί τη μεσογειακή φώκια monachus - monachus ένα είδος που εκλείπει από τη
Δυτική Μεσόγειο (εδώ ο πληθυσμός φτάνει τις 250) και άλλα σπάνια είδη χλωρίδας
και πανίδας όπως η αγριελιά, το θαμνοκυπάρισσο, τα ποσειδώνια φύκη αλλά και το
αγριοκάτσικο των Γιούρων, το γεράκι μαυροπετρίτης, τον αιγόγλαρο. Το πάρκο
απλώνεται σε θαλάσσια περιοχή 2.200 τετραγωνικών χιλιομέτρων βόρεια της
Αλοννήσου και περιλαμβάνει - εκτός από την Αλόννησο - τα ακατοίκητα νησιά και
τις βραχονησίδες Περιστέρα, Δύο Αδελφοί, Κυρά Παναγιά, Παππούς, Σκάντουρα,
Γιούρα, Ψαθούρα, Πιπέρι. Η σημασία της περιοχής είναι μεγάλη και έχει
αναγνωριστεί επισήμως με την ανακήρυξή της ως Εθνικό Θαλάσσιο Πάρκο, το 1992. Το
Θαλάσσιο Πάρκο, το οποίο εποπτεύεται από τους υπεύθυνους του Λιμενικού Σώματος
είναι επισκέψιμο. Ακολουθώντας τους κανονισμούς, οι οποίοι υπαγορεύουν την
προσέγγιση νησιών σε συγκεκριμένες αποστάσεις, το σεβασμό προς τα ζώα και την
διατήρηση της καθαριότητας, οι επισκέπτες μπορούν να βρεθούν σε αυτό το τοπίο
μοναδικής ομορφιάς και σημασίας. 

55 νεκροί σε μάχες στη νότια Υεμένη 2012-03-05 Αξιωματούχοι της Υεμένης και
γιατροί ανέφεραν ότι «άγριες συμπλοκές μεταξύ κυβερνητικών δυνάμεων και μαχητών
της Αλ Κάιντα στο νότο της χώρας είχαν σαν αποτέλεσμα να χάσουν την ζωή τους 35
στρατιώτες και 20 ένοπλοι». Όπως ανέφεραν, «οι συμπλοκές ξέσπασαν στην επαρχία
Αμπιγιάν, όταν οι ένοπλοι πυροδότησαν αυτοκίνητα παγιδευμένα με εκρηκτικά και
κατέλαβαν στρατιωτικό φυλάκιο στην περιοχή Κουντ κοντά στην πρωτεύουσα της
επαρχίας Ζίνζιμπαρ». Δεκάδες άτομα τραυματίσθηκαν και από τις δύο πλευρές και
γι' αυτό ο αριθμός των νεκρών αναμένεται να αυξηθεί. Στρατιωτικοί αξιωματούχοι
ανέφεραν ότι «οι εξτρεμιστές αφαίρεσαν τεθωρακισμένα οχήματα, συστοιχίες
πυραύλων, χειροβομβίδες και ρουκέτες από την στρατιωτική βάση στην οποία
επιτέθηκαν. Το βαρύ οπλισμό που υπέκλεψαν χρησιμοποίησαν στην συνέχεια κατά την
επίθεση στις κυβερνητικές δυνάμεις προκαλώντας έτσι μεγάλες απώλειες». Οι
ένοπλοι της Αλ Κάιντα ανέλαβαν τον έλεγχο της Ζίνζιμπαρ τον περασμένο Μάιο, ενώ
οι κυβερνητικές δυνάμεις ήταν απασχολημένες με την καταστολή των διαδηλώσεων που
πραγματοποιούνταν κατά της αυταρχικής ηγεσίας του τότε Προέδρου Αλί Αμπντουλάχ
Σαλέχ. Από τότε οι κυβερνητικές δυνάμεις προσπαθούν να ανακτήσουν τον έλεγχο της
πόλης. 

Κύριε Πρόεδρε, αξιότιμοι βουλευτές, αξιότιμε κύριε εισηγητή, η διαδικασία
χορήγησης απαλλαγής για το 1999 φέρει πραγματικά τη σφραγίδα του εισηγητή. Ήταν
πραγματικά μια εξαιρετικά εντατική συνεργασία που μπορεί μεν να μην είχε πάντα
το ίδιο σημείο εκκίνησης, αλλά μετά από έντονες συζητήσεις κατόρθωνε, κατά την
άποψή μου, να καταλήξει σε αξιοσημείωτα αποτελέσματα. Δεν θέλω τώρα να
παρουσιάσω συνοπτικά όλη τη διαδικασία. Αντί αυτού θα περιοριστώ στο σημείο της
συνεργασίας που αφορά την "πρόσβαση σε έγγραφα της Επιτροπής". Εδώ υπήρξε μια
ουσιαστική διαφορά σε σύγκριση με το παρελθόν, η οποία οφείλεται σε μεγάλο βαθμό
στην επιμονή του εισηγητή. Φυσικά, η Επιτροπή χάρηκε διαβάζοντας στην έκθεση
παρακολούθησης ότι είσαστε ικανοποιημένοι που λάβατε όλα τα έγγραφα τα οποία
είχατε ζητήσει για τη χορήγηση απαλλαγής. Ωστόσο, διίστανται οι απόψεις μας
σχετικά με τον τρόπο που αυτό κατέστη δυνατόν. Κατά τη δική μου άποψη
αποδείχθηκε σαφώς ότι η συμφωνία μεταξύ Επιτροπής και Κοινοβουλίου κατέστησε
δυνατό αυτόν τον τρόπο χειρισμού απόρρητων πληροφοριών. Θέλω να τονίσω ότι,
σύμφωνα με τη δική μου εκτίμηση, ο χειρισμός της συμφωνίας λειτουργεί πολύ καλά.
Τη σφραγίδα του εισηγητή δεν φέρει μόνο η διαδικασία χορήγησης απαλλαγής και οι
διάφορες εκθέσεις, αλλά και τα συνακόλουθα μέτρα που λήφθηκαν κατά τη διάρκεια
της εν λόγω διαδικασίας. Εδώ θα αναφερθώ σε ένα μόνο παράδειγμα και συγκεκριμένα
στη ρύθμιση για την εφαρμογή της αρχής της αναλογικότητας κατά την αποποίηση της
ανάκτησης κονδυλίων. Κατά τη διάρκεια της διαδικασίας χορήγησης απαλλαγής
υπήρξαν έντονες συζητήσεις για το ζήτημα αυτό, επειδή σε μια περίπτωση του 1994
το Κοινοβούλιο είχε εκτιμήσει ότι δεν ήταν διαφανής η απόφαση που είχαν λάβει οι
υπηρεσίες της Επιτροπής. Το αποτέλεσμα αυτών των μακρών συζητήσεων ήταν ότι η
εφαρμογή της αρχής της αναλογικότητας μας βρίσκει όλους καταρχήν σύμφωνους, αλλά
στην περίπτωση που θα επιμείνει το Κοινοβούλιο θα τεθεί σε λειτουργία μια
διαφανής διαδικασία. Αυτή είναι η ρύθμιση που συμφωνήθηκε σε αντιστοιχία με την
πρόταση ψηφίσματος. Προβλέπει ότι θα πρέπει να τηρούνται πάντα ορισμένα κριτήρια
και προπάντων θα πρέπει από ένα ορισμένο ποσό της διαγραφής χρεών και πάνω να
αποφασίζει η Επιτροπή ως συλλογικό όργανο, έτσι ώστε να καθίσταται σαφές πως η
ευθύνη την οποία θα επωμισθούμε θα είναι μια πολιτική ευθύνη. Επιτρέψτε μου τώρα
να αναφέρω και μια διαφωνία σχετικά με την έκθεση παρακολούθησης. Η Επιτροπή δεν
μπορεί να εκπληρώσει το αίτημα της έκθεσης ότι ο διορισμός των υπόλογων για τη
λογιστική διαχείριση, δηλαδή των ανώτατων υπαλλήλων που είναι αρμόδιοι για την
τήρηση της λογιστικής και ο διορισμός των δημοσιονομικών ελεγκτών πρέπει να
πραγματοποιείται κατόπιν διαβούλευσης με το Κοινοβούλιο. Εδώ δεν πρόκειται για
διοργανικές θέσεις, αλλά για θέσεις εντός της Επιτροπής για τις οποίες υπεύθυνη
υπηρεσία είναι η ίδια η Επιτροπή όσον αφορά τους διορισμούς και τη λήψη
αποφάσεων. Κύριε εισηγητή, στην παρουσίασή σας ρωτήσατε πώς θα συνεχιστεί το
ζήτημα με το Irela. Εδώ η Επιτροπή αποφάσισε να προχωρήσει στο επόμενο βήμα.
Γνωρίζετε ότι η Επιτροπή έχει αποστείλει ένα ένταλμα είσπραξης. Το αποτέλεσμα
είναι ότι δεν μπορούν να καταβληθούν αποζημιώσεις, επειδή το ινστιτούτο δεν
υπάρχει πια. Από νομική άποψη εξακολουθεί ωστόσο να υφίσταται. Για τον λόγο αυτό
η Επιτροπή αποφάσισε να προχωρήσει στο επόμενο βήμα και ανέθεσε στη νομική
υπηρεσία να εξετάσει κατά πόσο μπορούν να αποδοθούν ευθύνες σε πρόσωπα. Όσον
αφορά τη θεματική του φακέλου με τα στοιχεία που συνέλεξε ο κ. van Buitenen, έχω
να επισημάνω ότι ο ίδιος ο κ. van Buitenen επέμεινε να υπάρξουν μόνο λίγα
αντίτυπα. Ούτε εγώ δεν έλαβα τέτοιο αντίτυπο από τον κ. van Buitenen. Όπως
εξέθεσε ο συνάδελφός μου κ. Kinnock, ο φάκελος εξετάσθηκε από την OLAF και τις
αντίστοιχες υπηρεσίες της Γενικής Διεύθυνσης για τη Διοίκηση. Η OLAF
χρησιμοποίησε για τον έλεγχο οκτώ ειδικούς σε αυτόν τον τομέα. Επισημαίνω ότι
δεν υπήρχαν καθυστερήσεις και ότι ο ίδιος ο συντάκτης του φακέλου είχε
παραδεχθεί ότι ο έλεγχος των εγγράφων δεν θα έχει ολοκληρωθεί πριν από τον
Μάρτιο. Η OLAF υπέβαλε μια έκθεση όχι σε μένα αλλά στον Πρόεδρο της Επιτροπής
Ελέγχου του Προϋπολογισμού. Νομίζω ότι ο συνάδελφος Kinnock ενημέρωσε την
επιτροπή. Μόλις προκύψουν συστάσεις προς την Επιτροπή, η τελευταία θα ασχοληθεί
αμέσως με αυτές και εάν χρειαστούν νέες διαδικασίες, φυσικά, θα τις
δρομολογήσει. Επιτρέψτε μου τώρα να κάνω μερικές παρατηρήσεις στο ζήτημα της
δήλωσης αξιοπιστίας καθότι το ζήτημα αυτό αναφέρεται στην έκθεση παρακολούθησης.
Πρόκειται για την επίτευξη θετικής δήλωσης αξιοπιστίας για το οικονομικό έτος
2003. Εδώ οφείλω να εξηγήσω, εξ ονόματος της Επιτροπής, ότι από τη δική μας
πλευρά δεν μπορούμε να ορίσουμε πότε θα γίνει η θετική δήλωση αξιοπιστίας και
για την ταμειακή διαχείριση, διότι η απόφαση αυτή είναι υπόθεση του Ελεγκτικού
Συνεδρίου, το οποίο από την πλευρά του δεν έχει θέσει κάποιο σημείο αναφοράς
σχετικά με το πότε θα χορηγείται η δήλωση αξιοπιστίας. Θεωρώ όμως ότι, μετά από
ενάμισι χρόνο συζητήσεων σχετικά με τη διαδικασία χορήγησης απαλλαγής για το
οικονομικό έτος 1999, έχουμε καταλήξει στο συμπέρασμα, πως καλό θα ήταν να
ορίσουμε από κοινού δείκτες, βάσει των οποίων θα μπορούν να εντοπίζονται και να
αξιολογούνται οι πρόοδοι στη δημοσιονομική διαχείριση. Πιστεύω ότι αυτό το θέμα
θα παίξει ρόλο και στη διαδικασία χορήγησης απαλλαγής για το 2000. Η Επιτροπή
επέφερε μεταρρυθμίσεις ιδίως στον τομέα της δημοσιονομικής διαχείρισης. Μόλις
διατυπωθούν κατηγορίες ότι κάτι δεν εκτελέστηκε σωστά, εξετάζουμε τις εν λόγω
κατηγορίες και εάν τίθεται θέμα απάτης τις εξετάζει η OLAF. Δεν αποδέχομαι με
κανένα τρόπο την επίκριση ότι ο έλεγχος από την OLAF διεξάγεται με καθυστέρηση.
Όχι, η υπηρεσία αυτή συγκροτήθηκε για να ελέγχει ακριβώς τέτοιες επικρίσεις!
Ποτέ δεν ακούστηκαν παράπονα ότι η Επιτροπή επιχείρησε κατ' οιονδήποτε τρόπο να
επηρεάσει αποτελέσματα ελέγχων της OLAF, και θέλω να το τονίσω αυτό. Θα ήταν
οπωσδήποτε βλακώδες εάν επιχειρούσαμε κάτι τέτοιο, διότι η OLAF δεν αποτελεί
μόνο βασικό μέσο προκειμένου να εντατικοποιηθεί η συνεργασία με τα κράτη μέλη
για την καταπολέμηση της απάτης αλλά είναι φυσικά και ένα καλό και αντικειμενικό
μέσο για τις έρευνες στο εσωτερικό της Επιτροπής. Με χαροποίησε ιδιαίτερα η
χθεσινή απόφαση του Ευρωπαϊκού Δικαστηρίου. Με αυτή την απόφαση ενισχύθηκαν για
ακόμη μια φορά η OLAF και ο ρόλος που διαδραματίζει. Ο προϋπολογισμός της
Ευρωπαϊκής Ένωσης πρόκειται ασφαλώς να συνεχίσει να αυξάνεται. Θα έχουμε νέα
πεδία καθηκόντων και φυσικά η διεύρυνση θα αποτελέσει μια νέα και μεγάλη
πρόκληση για τη δημοσιονομική διαχείριση. Κατά συνέπεια είμαι βεβαία ότι και
στις μελλοντικές διαδικασίες χορήγησης απαλλαγής, καθώς και στις μελλοντικές
εκθέσεις παρακολούθησης, θα τεθούν πολλά και σημαντικά ζητήματα, τα οποία ελπίζω
ότι θα λύσουμε από κοινού και με την ίδια επιτυχία όπως και στη διαδικασία
χορήγησης απαλλαγής για το οικονομικό έτος 1999. Θέλω να ευχαριστήσω και πάλι
τον εισηγητή για τη συνεργασία. (Χειροκροτήματα) 

Ελλάδα: Οι αδρανείς καταθέσεις θα περνούν στα χέρια του Δημοσίου μετά το πέρας
20ετίας. Τις καταθέσεις, στις οποίες δεν έχει γίνει καμία κίνηση του λογαριασμού
για 20 χρόνια έχει βάλει στο στόχαστρο το Υπουργείο Οικονομικών, καθώς μάλιστα
σύμφωνα με εκτιμήσεις τραπεζικών στελεχών φθάνουν το ποσό των 3 δισεκατομμυρίων
ευρώ. Ο Αναπληρωτής Υπουργός Οικονομικών της Ελλάδος, Χρήστος Σταϊκούρας, έδωσε
για διαβούλευση νομοσχέδιο στο οποίο προβλέπεται αυτοματοποιημένο σύστημα για
την παραγραφή υπέρ του ελληνικού Δημοσίου των αδρανών καταθέσεων με την
παρέλευση της 20ετίας. Στο νομοσχέδιο προβλέπεται τα ποσά να μπαίνουν σε ειδικό
κωδικό και να διατίθενται για ειδικούς σκοπούς στήριξης ευάλωτων κοινωνικών
ομάδων στα θέματα υγείας, εκπαίδευσης και δια βίου μάθησης. Προβλέπεται επίσης
οι τράπεζες να ειδοποιούν τρεις φορές τους καταθέτες των λογαριασμών αυτών
εφόσον το υπόλοιπό τους είναι μεγαλύτερο των 100 ευρώ. Η πρώτη ειδοποίηση θα
γίνεται με την παρέλευση πέντε χρόνων από την ημερομηνία που ανοίχθηκε ο
λογαριασμός, η δεύτερη στην 10ετία και η τρίτη στην 15ετία. Μετά από 20 χρόνια
ακινησίας τα ποσά θεωρούνται έσοδο του κρατικού προϋπολογισμού. Κάθε τράπεζα
οφείλει αμέσως μετά την παρέλευση του χρονικού ορίου της εικοσαετίας να αποδίδει
στο Δημόσιο συγκεντρωτικά μέχρι το τέλος Απριλίου κάθε έτους τα υπόλοιπα των
αδρανών καταθέσεων, πλέον αναλογούντων τόκων που έκλεισαν κατά τη διάρκεια του
προηγούμενου έτους, καταθέτοντας στην Τράπεζα της Ελλάδος τα σχετικά ποσά σε
ειδικό λογαριασμό. 

Ηνωμένα Έθνη: Το Αφγανιστάν πρέπει να εφαρμόσει νομοθεσία κατά της βίας εναντίον
γυναικών 2012-03-08 Η Υπηρεσία των Ηνωμένων Εθνών για την αποστολή βοήθειας στο
Αφγανιστάν και η αντίστοιχη υπηρεσία για την προώθηση των δικαιωμάτων των
γυναικών, προέτρεψαν την Τετάρτη την κυβέρνηση του Αφγανιστάν να εφαρμόσει στην
ολότητά της και άμεσα την νομοθεσία για τον τερματισμό της βίας κατά των
γυναικών. Η Τζορτζέτ Γκανόν, Διευθύντρια της εν λόγω υπηρεσίας για τα ανθρώπινα
δικαιώματα, τόνισε ότι «όσο οι γυναίκες και τα νεαρά κορίτσια γίνονται
αντικείμενα βίας στο Αφγανιστάν, δεν μπορεί να επιτευχθεί ουσιαστική και βιώσιμη
πρόοδος για τα δικαιώματα των γυναικών στη χώρα». Η Τζορτζέτ Γκανόν πρόσθεσε ότι
«η διασφάλιση των δικαιωμάτων των γυναικών, όπως η συμμετοχή τους στα κοινά,
συμπεριλαμβανομένης και της συμμετοχής τους στην διαδικασία ειρήνης και
συμφιλίωσης και στις ίσες ευκαιρίες στην εκπαίδευση και την εργασία, προϋποθέτει
όχι μόνο γραπτές νομικές εγγυήσεις, αλλά και την άμεση εφαρμογή του νόμου». Η
έκκληση της υπηρεσίας των Ηνωμένων Εθνών πραγματοποιήθηκε ενόψει της σημερινής
Παγκόσμιας Ημέρας για την Γυναίκα και μια ημέρα μετά την στήριξη του Προέδρου
Καρζάι για τον «κώδικα διαγωγής» που εκδόθηκε από ομάδα κληρικών. Ο κώδικας που
εξέδωσε το Συμβούλιο Ουλεμά επιτρέπει στους συζύγους να ξυλοκοπούν τις γυναίκες
τους και ενθαρρύνει τον διαχωρισμό των δύο φύλων. 

Το παράδειγμα που ανέφερε μόλις ο κ. Bolkestein αποτελεί βέβαια ένα κατάφωρο,
ίσως μάλιστα και εξαιρετικό, παράδειγμα των καταχρήσεων που γίνονται στον τομέα
των μεταφορών. Δεν είναι το μόνο παράδειγμα. Κατά τα προηγούμενα έτη
διαπιστώσαμε πολλά ανάλογα παραδείγματα, σχεδόν της ίδιας κλίμακας με το
παράδειγμα που μόλις ακούσαμε. Εκτός από την σωρεία καταχρήσεων μεγάλης
κλίμακας, διαπράττονται και πολλές καταχρήσεις σε μικρή κλίμακα, διότι ο τομέας
των μεταφορών χαρακτηρίζεται σε μεγάλο βαθμό από καταχρήσεις. Το σύστημα που
συζητούμε τη στιγμή αυτή, δηλαδή ο καθορισμός αυστηρότερων προδιαγραφών σχετικά
με το χρόνο εργασίας - και μάλιστα δεν πρόκειται εδώ αποκλειστικά για το χρόνο
οδήγησης, αλλά γενικά για το χρόνο εργασίας - αποτελεί βελτίωση σε σχέση με το
παρελθόν. Το σύστημα αυτό μπορεί να λειτουργήσει μόνον εφόσον βελτιωθούν οι
έλεγχοι, ειδάλλως - και συμφωνώ στο σημείο αυτό με τον κ. Hughes - όλες αυτές οι
προδιαγραφές δεν έχουν ουδεμία αξία. Παρόλο που οι έλεγχοι αποτελούν αρμοδιότητα
των κρατών μελών, επιβάλλεται πλέον η υποβολή έκθεσης προς την Επιτροπή ανά
διετία σχετικά με τα αποτελέσματα των ελέγχων. Θα ήθελα να ρωτήσω την Επιτροπή
εάν μπορεί να εξετάσει εκ νέου την έκθεση αυτή για να διαπιστώσει τι όροι θα
πρέπει να ισχύουν στο πλαίσιο αυτό για τα κράτη μέλη. Ένα από τα ζητήματα που θα
πρέπει προφανώς να ελέγχει η Επιτροπή είναι εάν οι αλλοδαποί μεταφορείς
ελέγχονται αυστηρότερα από ό,τι οι ημεδαποί, δηλαδή όσοι έχουν την ίδια
υπηκοότητα με τους ελεγκτές. Ένα τέτοιο κριτήριο θα ήταν βέβαια απαράδεκτο.
Σωστά ελέγχει το σημείο αυτό η Επιτροπή, όμως δεν θα πρέπει να ελέγχεται μόνο
εάν οι μεταφορείς αναγκάζουν τους οδηγούς να οδηγούν για υπερβολικά μεγάλα
διαστήματα και με υπερβολικές ταχύτητες, διότι συχνά αναγκάζονται να φτάνουν
στον προορισμό τους σε μία συγκεκριμένη χρονική στιγμή. Εφόσον, κύριε Επίτροπε,
στα κράτη μέλη - και γνωρίζω ότι αυτό δεν αποτελεί δική σας αρμοδιότητα -
ισχύουν διαφορετικές προδιαγραφές για τον αριθμό χιλιομέτρων ανά ώρα που
επιτρέπεται να οδηγεί ένας οδηγός, όλα αυτά δεν θα έχουν κανένα νόημα. Στο ένα
κράτος μπορεί κανείς να οδηγεί με 90 χιλιόμετρα την ώρα, στο άλλο με 100
χιλιόμετρα την ώρα, ενώ στο επόμενο κράτος μέλος μόλις με 80 χιλιόμετρα την ώρα.
Είναι παράλογος ο τρόπος με τον οποίο πραγματοποιούνται οι μεταφορές στην
Ευρώπη. Όλα αυτά θα μπορούσαν να βελτιωθούν. Εκτός από τους ελέγχους, υπάρχει
και το πρόβλημα των κυρώσεων. Σε ορισμένα κράτη μέλη οι κυρώσεις είναι ήπιες,
ενώ σε άλλα όχι. Όσον αφορά τις κυρώσεις, θα πρέπει να καθοριστούν ελάχιστα
όρια. Γνωρίζω ότι τη στιγμή αυτή το ζήτημα δεν αποτελεί αρμοδιότητα της ΕΕ, θα
μπορούσε όμως να γίνει. Τέλος, εφόσον απαιτείται ο έλεγχος των ταχυγράφων των
μεταφορέων και των οδηγών, θα πραγματοποιούνται πάντοτε απάτες, διότι ο
ταχυγράφος προσφέρεται ως όργανο για τέτοιες απάτες. Είναι λοιπόν καιρός να
δημοσιευθεί ο κανονισμός τον οποίο περιμένουμε και ο οποίος ορίζει ότι στο
μέλλον η οδήγηση θα πρέπει να γίνεται με ψηφιακό κυτίο. 

Ανέλαβε καθήκοντα ο νέος Υπουργός Εξωτερικών των ΗΠΑ. Ο νέος Υπουργός Εξωτερικών
των ΗΠΑ, Τζων Κέρι, επικοινώνησε για πρώτη φορά τηλεφωνικά με ηγέτες και
ανώτερους αξιωματούχους ξένων χωρών. Το State Department ανακοίνωσε τη Κυριακή
ότι "ο Τζων Κέρι επικοινώνησε με τον Πρωθυπουργό του Ισραήλ, Βενιαμίν
Νετανιάχου, και τον παλαιστίνιο ηγέτη, Μαχμούντ Αμπάς, και τους διαβίβασε την
προσωπική του δέσμευση για προσπάθεια επίτευξης ειρήνης στη Μέση Ανατολή. Η
απόφαση του Ισραήλ να αποδεσμεύσει τα έσοδα από φόρους για την Παλαιστινιακή
Αρχή αποτελεί θετικό βήμα". Επίσης, ο Τζων Κέρι επικοινώνησε τηλεφωνικά με τον
Υπουργό Εξωτερικών της Ιαπωνίας, Φούμιο Κισίντα, καθώς και με τον Υπουργό
Εξωτερικών της Νότιας Κορέας, Κιμ Σουνγκ Χουάν. Και οι τρεις Υπουργοί Εξωτερικών
συμφώνησαν ότι "η Βόρεια Κορέα θα πρέπει να κατανοήσει ότι θα υπάρξουν σοβαρές
συνέπειες αν συνεχίσει την προκλητική συμπεριφορά της στη νοτιοανατολική Ασία".
Ο νέος Υπουργός Εξωτερικών των ΗΠΑ τηλεφώνησε επίσης στους ομολόγους του στον
Καναδά, το Μεξικό και την Τουρκία. Ο Τζων Κέρι ορκίστηκε την Παρασκευή
αντικαθιστώντας τη Χίλαρι Κλίντον στο πηδάλιο του State Department. 

Νεκρός ο Τζων Ντέμιαντσουκ 2012-03-18 Απεβίωσε χθες ο Τζων Ντέμιαντσουκ, γνωστός
ως «Ιβάν ο Τρομερός», πρώην δεσμοφύλακας σε ναζιστικά στρατόπεδα συγκέντρωσης. Ο
Τζων Ντέμιαντσουκ είχε πιαστεί αιχμάλωτος από τους Γερμανούς κατά τον Β'
Παγκόσμιο Πόλεμο και δέχτηκε να βοηθήσει ως δεσμοφύλακας στο στρατόπεδο
συγκέντρωσης του Σομπιμπόρ. Είναι γνωστό ότι έχει σκοτώσει 29.000 Εβραίους. Μετά
τον πόλεμο, ο Ντέμιαντσουκ έφυγε στις ΗΠΑ, όπου εργάστηκε σε
αυτοκινητοβιομηχανία του Οχάιο, αλλά το 1988 καταδικάστηκε σε θάνατο στο Ισραήλ.
Παρ' όλ' αυτά, το Ανώτατο Δικαστήριο του Ισραήλ ανέτρεψε την απόφαση, καθώς
στοιχεία από την ΕΣΣΔ έδειξαν ότι ίσως να μην ήταν ο γνωστός στους Εβραίους
«Ιβάν ο Τρομερός». Ο Τζων Ντέμιαντσουκ επέστρεψε στις ΗΠΑ, αλλά το 2002 του
αφαιρέθηκε η αμερικανική υπηκοότητα ενώ το 2009 συλλήφθηκε από τις Αρχές της
Γερμανίας και καταδικάστηκε σε πέντε έτη φυλάκισης, ωστόσο λόγω υγείας αφέθηκε
ελεύθερος. Ο Τζων Ντέμιαντσουκ απεβίωσε χθες σε οίκο ευγηρίας, ενώ εκκρεμούσε
έφεσή του στο δικαστήριο. 

Ό,τι και να σήμαινε το όνομα Μακεδονία στην αρχαιότητα, στα τέλη του 19ου αιώνα
δήλωνε τη περιοχή που εκτεινόταν δυτικά από τις λίμνες Οχρίδα και Πρέσπα μέχρι
τον ποταμό Νέστο ανατολικά, και από τα βουνά του Σαρ, της Ρίλας και της Ροδόπης
από βορρά μέχρι την Πίνδο, τον Όλυμπο και το Αιγαίο προς νότο. Αυτός ο χώρος που
αποτελεί μια πλούσια μορφολογία εδάφους με λίμνες, βουνά και ποταμούς
διασχίζονταν από την αρχαιότητα από τρεις κύριες οδούς, τις κοιλάδες του Αξιού
και του Στρυμόνα που συνέδεαν την κεντρική Ευρώπη με το Αιγαίο και τη ρωμαϊκή
Εγναντία οδό που διερχόμενη από το Μοναστήρι και τη Θεσσαλονίκη έφθανε στη
Κωνσταντινούπολη. Συνεπώς ήταν επόμενο, στο διάβα της Ιστορίας, πολλοί λαοί,
παλαιότερα Πέρσες, Ρωμαίοι, Βυζαντινοί, και στα νεότερα χρόνια Βούλγαροι, Σέρβοι
και Τούρκοι να προσπαθούσαν να κυριαρχούν του χώρου, σε βάρος πάντα των γηγενών
κατοίκων. Έτσι όταν περί το τέλος του 19ου αιώνα η Οθωμανική Αυτοκρατορία άρχισε
να δείχνει σημεία παρακμής οι Μεγάλες Δυνάμεις της εποχής άρχισαν να
συνειδητοποιούν τα ίσως παραμελημένα συμφέροντά τους στο χώρο αυτό, όπου μάλιστα
στην εποχή αυτή του σιδηροδρόμου αποκτούσε ιδιαίτερη σπουδαιότητα. Εξ αιτίας
όμως των μεταξύ τους αντιζηλιών καμία εξ αυτών δεν είχε τη δύναμη της απ'
ευθείας προσάρτησης του χώρου. Το μόνο συνεπώς που μπορούσαν να κάνουν ήταν ν'
αυξήσουν την επιρροή τους στους πληθυσμούς της περιοχής, παράλληλα μ' εκείνη
προς τον Σουλτάνο στη Κωνσταντινούπολη, για όσο χρόνο θα "παρέμενε" (ή θα του
επέτρεπαν) τη συνέχεια της Αυτοκρατορίας του, προκειμένου να είναι έτοιμες να
υποστηρίξουν ένα ή περισσότερους από τους διαδόχους του οθωμανικού καθεστώτος
που θα μπορούσαν να ήταν οι Σέρβοι, οι Έλληνες, οι Βούλγαροι, οι Αλβανοί, ακόμα
και οι γηγενείς Μακεδόνες, που οι πιθανότητές να ιδρύσουν ανεξάρτητα έθνη δεν
ήταν και εντελώς ανύπαρκτες. Εν γνώσει τους βεβαίως πως όλοι οι παραπάνω λαοί
μπορούσαν να προβάλουν αξιώσεις βασισμένες σε ιστορικούς, ή θρησκευτικούς, ή
πολιτιστικούς, ή και πληθυσμιακούς λόγους, είτε για ολόκληρη τη Μακεδονία είτε
κατά εκτεταμένα τμήματά της. Έτσι αμέσως μετά τη Συνθήκη του Βερολίνου και τη
προσάρτηση της Θεσσαλίας και τμήματος της Ηπείρου από την Ελλάδα άρχισαν όλοι οι
βαλκανικοί λαοί να ισχυρίζονται ότι οι Μακεδόνες ήταν αδέλφια τους που χάθηκαν
στο διάβα των αιώνων. Βέβαια Σέρβοι και Βούλγαροι μπορεί να είχαν φυλετικούς και
γλωσσικούς δεσμούς με τους Σλάβους της Μακεδονίας πλην όμως μεταξύ τους
διαφωνούσαν στο βαθμό συγγενείας, μια αντιπαράθεση που συνεχίζεται μέχρι σήμερα.
Οι Έλληνες όμως, εκτός των αποδεδειγμένων ιστορικών αξιώσεων κατείχαν και
πολυάριθμα χωριά ιδίως στα νότια που σχεδόν όλα ήταν ελληνόφωνα, και παρά την
εξάπλωση της βουλγαρικής Εξαρχίας με επισκόπους - "βοηθούς" -, τους λεγόμενους
protojereji (= κάτι σαν πρωτοσύγγελοι), η Ελληνική Εκκλησία συνέχισε να
κυριαρχεί. Έτσι στο χώρο της Μακεδονίας, άρχισε ένας έντονος αντάρτικος αγώνας
μεταξύ των τεσσάρων εθνοτήτων που αποτελούσαν τον πληθυσμό της, των Ελλήνων, των
Σλάβων, των Βούλγαρων και των Τούρκων. Αυτή την κατάσταση που εξωθούσαν και οι
λεγόμενες "Προστάτιδες Δυνάμεις", η Γαλλία, η Ρωσία, η Αγγλία και η τότε
Αυστροουγγαρία, τη χρησιμοποίησαν προκειμένου ν' ανακόψουν την διείσδυση της
Γερμανίας στην Οθωμανική Αυτοκρατορία και το άνοιγμά της προς την Ανατολή, που
απειλούσε πρώτιστα τα οικονομικά τους συμφέροντα. Μετά την έκρηξη των εθνικών
κινημάτων στη Μακεδονία, οι Προστάτιδες Δυνάμεις, για να εξυπηρετήσουν τα
συμφέροντά τους, απευθύνθηκαν στον Σουλτάνο και απαίτησαν αυτονόμηση της
Μακεδονίας, με τη δικαιολογία ότι η περιοχή αποτελούσε πυριτιδαποθήκη. Έτσι
συγκροτήθηκε ένα αυτόνομο κράτος, υποτελές στο Οθωμανικό κράτος, στη
διακυβέρνηση του οποίου συμμετείχαν Έλληνες, Βούλγαροι, Τούρκοι, καθώς και
Εβραίοι οι οποίοι είχαν δημιουργήσει μια σημαντική παροικία στη Θεσσαλονίκη. Το
1908 όμως ξέσπασε το κίνημα των Νεότουρκων και η Μακεδονία ενσωματώθηκε στην
Οθωμανική Αυτοκρατορία ξανά. Ακολούθησαν οι Βαλκανικοί Πόλεμοι το 1912_-_1913,
που δημιούργησαν τα σημερινά κράτη της Βαλκανικής χερσονήσου. Το Μακεδονικό
απασχόλησε και την Β' Διεθνή, η οποία υποστήριξε τη δημιουργία ενός ανεξάρτητου
μακεδονικού κράτους, κάτι το οποίο δεν έγινε αφού μετά τους πολέμους και την
ανταλλαγή πληθυσμού του 1923, το ελληνικό στοιχείο αποτελούσε πλέον τη
συντριπτική πλειοψηφία του μακεδονικού πληθυσμού και έτσι το μεγαλύτερο μέρος
της Μακεδονίας ενσωματώθηκε στην Ελλάδα, ένα μικρό μέρος στη Βουλγαρία και το
υπόλοιπο στη Σερβία. Παρόλα αυτά το πρόβλημα συνέχισε να απασχολεί τη Β' Διεθνή
και αργότερα και την Γ' Διεθνή, με σκοπό την δημιουργία ανεξάρτητου κράτους,
θέση η οποία το 1924 υιοθετήθηκε επίσημα και από το ΚΚΕ. Μετά τον Β' Παγκόσμιο
Πόλεμο, το Μακεδονικό Ζήτημα μπαίνει σε μία νέα φάση, με την επίσημη αναγνώριση
πλέον "μακεδονικής εθνότητας" μέσα στη Γιουγκοσλαβία. Στα πλαίσια της Βαλκανικής
Κομμουνιστικής Ομοσπονδίας, τα κομμουνιστικά κόμματα της Βαλκανικής είχαν
αποδεχθεί τη σύσταση ενιαίας και ανεξάρτητης Μακεδονίας και Θράκης. Σε αυτή την
κίνηση πρωτοστατούσε το Κομμουνιστικό Κόμμα Βουλγαρίας, με τα αντίστοιχα της
Ελλάδας και της Γιουγκοσλαβίας να ακολουθούν, έχοντας να αντιμετωπίσουν
εσωκομματικές αντιπαραθέσεις. Εκείνη την περίοδο άρχισε να γίνεται αντικατάσταση
της ιδέας της ενιαίας Μακεδονίας με αυτή της λύτρωσης των λεγόμενων
Σλαβομακεδόνων. Ήδη όμως κατά τη διάρκεια της Γερμανικής Κατοχής στην Ελλάδα,
ορισμένοι Σλαβόφωνοι πληθυσμοί στην Ελληνική Μακεδονία προσχώρησαν στη
βουλγαρική προπαγάνδα και σχημάτισαν ένοπλα σώματα, ενώ αργότερα προσχώρησαν
ομαδικά στα αντάρτικα ένοπλα τμήματα της σλαβομακεδονικής οργάνωσης ΣΝΟΦ. Αυτοί
ήρθαν σε σύγκρουση με τμήματα του ΕΛΑΣ τον Οκτώβριο_του_1944, με αποτέλεσμα να
εκδιωχθούν από την Ελλάδα. Το 1946 επέστρεψαν και αγωνίστηκαν στις τάξεις του
ΔΣΕ, ιδρύοντας ταυτόχρονα τη σλαβομακεδονική κομματική οργάνωση ΝΟΦ,
εκπατρίστηκαν όμως οριστικά το 1949. Την περίοδο της Κατοχής, το τμήμα της
Μακεδονίας που κατείχε η Γιουγκοσλαβία, είχε παραχωρηθεί στην Βουλγαρία, με
αποτέλεσμα το Κομμουνιστικό Κόμμα της Γιουγκοσλαβίας να κάνει απέλπιδες
προσπάθειες να θέσει υπό τον έλεγχό του την τοπική κομματική οργάνωση, η οποία
είχε προσχωρήσει στο αντίστοιχο της Βουλγαρίας. Τελικά όμως το 1942, ο Γιόσιπ
Μπροζ Τίτο με διακήρυξή του, αποφάσισε πως η "Γιουγκοσλαβική Μακεδονία" θα
αποτελούσε μία από τις έξι ομόσπονδες δημοκρατίες που θα αποτελούσαν την ενιαία
Γιουγκοσλαβία, ενώ οι κάτοικοι της περιοχής θα αναγνωρίζονταν ως μια νέα σλαβική
εθνότητα, τη μακεδονική. Ακολούθησε μια μακρά περίοδος έντασης μεταξύ
Γιουγκοσλαβίας και Βουλγαρίας, με αμοιβαίες επιρρίψεις ευθυνών για προσπάθεια
προσέγγισης της Γιουγκοσλαβικής Μακεδονίας, ενώ ταυτόχρονα οι αρχές του κράτους
των Σκοπίων είχαν αρχίσει μια συντονισμένη εκστρατεία για τη διάδοση των θέσεών
τους, που είχαν να κάνουν με την ταύτισή τους με τους Αρχαίους Μακεδόνες και την
αλύτρωτη μακεδονική εθνότητα που ζει στην Ελληνική Μακεδονία. Έτσι όταν ήρθε η
ώρα της αποσύνθεσης της ενιαίας Γιουγκοσλαβίας, το κράτος των Σκοπίων προέβαλε
το αίτημα να αναγνωρισθεί διεθνώς με το όνομα Μακεδονία, προκαλώντας αλλεπάλληλα
κύματα αντίδρασης από την πλευρά των Ελλήνων, τόσο στην Ελλάδα όσο και στις
χώρες της Ελληνικής Διασποράς. 

Πρόοδος στην Ουάσιγκτον στο θέμα του ορίου χρέους των ΗΠΑ. Η Αμερικανική Βουλή
υπερψήφισε νομοσχέδιο που κατέθεσαν οι Ρεπουμπλικανοί, βάσει του οποίου η
Ουάσιγκτον θα μπορεί να δανείζεται για χρονικό διάστημα τεσσάρων μηνών,
προκειμένου να καλύψει τις υποχρεώσεις της. Η Βουλή ενέκρινε το μέτρο την
Τετάρτη με 285 ψήφους υπέρ έναντι 144ων. Οι Δημοκρατικοί Γερουσιαστές και ο
Πρόεδρος των ΗΠΑ, Μπαράκ Ομπάμα, έχουν αναφέρει ότι θα εγκρίνουν το μέτρο. Η
ενέργεια αυτή καθυστερεί την αύξηση του ορίου χρέους των ΗΠΑ και απομακρύνει την
απειλή να δηλώσει η Ουάσιγκτον αδυναμία αποπληρωμής των χρεών της, γεγονός που
θα έβλαπτε την οικονομία. Μέχρι σήμερα, οι Ρεπουμπλικανοί επέμεναν ότι "θα
συμφωνούσαν σε αύξηση του ορίου χρέους με την προϋπόθεση ότι για κάθε δολάριο
που θα αυξανόταν το όριο χρέους θα γίνονταν αντίστοιχου χρηματικού ποσού
περικοπές στις δαπάνες". Η αλλαγή αυτή στην τακτική των Ρεπουμπλικανών μπορεί να
συμβάλει στην εκτόνωση της πολιτικής αντιπαράθεσης και να βοηθήσει την
Ουάσιγκτον να έρθει σε συμφωνία προκειμένου να αποφευχθούν δραστικές περικοπές
δαπανών και αυξήσεις στη φορολογία στο άμεσο μέλλον. Θετική ήταν η αντίδραση των
Αμερικανικών χρηματαγορών στην υπερψήφιση του ρεπουμπλικανικού σχεδίου. 

Κουκουναριές στη Σκιάθο. Οι Κουκουναριές είναι ένα μέρος στη Σκιάθο πασίγνωστο
για την παραλία του, η οποία θεωρείται μία από τις πιο όμορφες της Ευρώπης.
Είναι γνωστή και με το όνομα "Χρυσή Άμμος". Βρίσκεται 12 χλμ. νοτιοδυτικά της
Χώρας της Σκιάθου και έχει μήκος 3 χλμ. Το δάσος με τα πεύκα και τις
κουκουναριές (pinus pinea) σταματάει μόλις λίγα μέτρα πριν τη θάλασσα. Ακριβώς
πίσω από την παραλία βρίσκεται η λίμνη Στροφυλιά, ένας σπάνιος υδροβιότοπος, ο
οποίος αποτελεί μία προστατευόμενη περιοχή από το Δήμο Σκιάθου στο πλαίσιο
Ευρωπαϊκών Προγραμμάτων. Ο βιότοπος των Κουκουναριών είναι ένας από τους τρεις
σημαντικότερους της χώρας. Στη λίμνη βρίσκουν καταφύγιο πολλά αποδημητικά
πουλιά, όπως κύκνοι, τσικνιάδες, πάπιες και άλλα απειλούμενα είδη. Το καλοκαίρι,
η παραλία ελκύει πολλούς επισκέπτες, χωρίς αυτό να αφαιρεί τίποτα από τη φυσική
ομορφιά του τοπίου. Στις Κουκουναριές βρίσκονται πλήθος ξενοδοχείων, ξενώνων,
κάμπινγκ όπως και πολλές ταβέρνες, εστιατόρια, μπαρ, ουζερί και καφετέριες Όλες
οι εγκαταστάσεις είναι από ξύλο. Στην παραλία, οι λάτρεις των θαλάσσιων σπορ
μπορούν να κάνουν θαλάσσιο ski, jet ski, wind surfing, αλεξίπτωτο, καταδύσεις,
καθώς και να ενοικιάσουν σκάφη αναψυχής. Επίσης, η γύρω περιοχή προσφέρεται για
ιππασία, τένις, περίπατο και ποδηλασία. Το ηλιοβασίλεμα από την παραλία είναι
μαγευτικό. Δυτικά από τις Κουκουναριές βρίσκονται οι παραλίες Μικρή και Μεγάλη
Μπανάνα, Κρασά, Ασέληνο, Αγία Ελένη και Μανδράκι. Όλες τους έχουν καταγάλανα
νερά και είναι πνιγμένες στο πράσινο. 

Αφέθηκαν ελεύθεροι δύο ηγέτες της Ρωσικής Αντιπολίτευσης 2012-03-06 Δύο ηγέτες
της Ρωσικής Αντιπολίτευσης αφέθηκαν ελεύθεροι μετά τη σύλληψη τους κατά τη
διάρκεια αντικυβερνητικών διαδηλώσεων στη Μόσχα. Ο λόγος για τους Αλεξέι Ναβάλνι
και Σεργκέι Ουνταλτσόφ - ο πρώτος είναι γνωστός blogger και ο δεύτερος ηγέτης
του Μετώπου της Αριστεράς. Μαζί μ' αυτούς είχε συλληφθεί και ο ηγέτης του
κινήματος «Σαλιντάρνοστ», Ιλιά Ιάτσιν. Σήμερα, οι τρεις άνδρες θα παραστούν στο
δικαστήριο. Αναμένεται ότι οι δύο πρώτοι θα αναγκαστούν να πληρώσουν πρόστιμο
δύο χιλιάδων ρουβλίων, ενώ ο τρίτος αναμένεται να καταδικαστεί σε δεκαπέντε
ημέρες φυλάκισης. Θυμίζουμε ότι ο Βλαντιμίρ Πούτιν κέρδισε τις προεδρικές
εκλογές της Ρωσίας με ποσοστό 65.3%. Ωστόσο, η Αντιπολίτευση (κυρίως οι
Κομμουνιστές) απαιτούν επανάληψη των προεδρικών και των βουλευτικών εκλογών, ενώ
ο ΟΑΣΕ κατήγγειλε αρκετές παρατυπίες. 

Κυρία Πρόεδρε, αγαπητοί συνάδελφοι, η μοναδικότητα του προγράμματος ΝΕΟΛΑΙΑ
έγκειται στο ότι είναι πραγματικά ανοιχτό για όλους τους νέους ανθρώπους, καθώς
τους δίνει τη δυνατότητα να έχουν άμεσες εμπειρίες σχετικά με την Ευρώπη σε μία
ηλικία που διαμορφώνεται η προσωπικότητα, και φέρνει στη ζωή τους την ευρωπαϊκή
διάσταση. Το ευρωπαϊκό πρόγραμμα ΝΕΟΛΑΙΑ εγκρίθηκε στις 13_Απριλίου_2000 και
έχει διάρκεια έως το 2006. Απευθύνεται σε νέους ηλικίας 15-25 ετών, καθώς και σε
φορείς δραστηριοποιούμενους στον τομέα της νεολαίας, και διαθέτει προϋπολογισμό
ύψους 520 εκατ. ευρώ. Στο πρόγραμμα συμμετέχουν 30 χώρες, συγκεκριμένα εκτός από
τα κράτη μέλη της Ευρωπαϊκής Ένωσης, η Ισλανδία, το Λίχτενσταιν, η Νορβηγία,
καθώς επίσης και οι υποψήφιες για ένταξη χώρες εκτός από την Τουρκία και την
Μάλτα. Το πρόγραμμα είναι αποκεντρωμένο σε μεγάλο βαθμό, δηλαδή το 70% των πόρων
καταβάλλεται μέσω των εθνικών υπηρεσιών. Το 2002 χρηματοδοτήθηκαν 10.029 σχέδια
με ποσόν λίγο μεγαλύτερο των 80 εκατ. ευρώ. Έτσι μπόρεσαν να συμμετάσχουν
103.784 άτομα, πράγμα που αντιστοιχεί σε ποσοστό διάθεσης 98,5%, ένα εξαιρετικό
ποσοστό αν αναλογιστεί κανείς ότι το πρόγραμμα άργησε να ξεκινήσει. Στις
διάφορες δράσεις κατέστη δυνατόν, όπως επιθυμούσαμε, να γίνει ισόρροπη κατανομή
πόρων μεταξύ ανταλλαγής νέων και εθελοντικής υπηρεσίας. Ωστόσο, θα θέλαμε να μας
δώσει η Επιτροπή στην αναλυτική έκθεση που θα παρουσιαστεί τώρα ακόμη σαφέστερα
και χαρακτηριστικότερα αριθμητικά στοιχεία για τους πέντε τομείς δράσης. Η δράση
1, Νεολαία για την Ευρώπη, περιλαμβάνει συναντήσεις ομάδων νέων και την
ανταλλαγή νέων. Η δράση 2 περιλαμβάνει την Ευρωπαϊκή Εθελοντική Υπηρεσία και
απευθύνεται σε νέους που μεταβαίνουν σε μια άλλη χώρα ως εθελοντές για χρονικό
διάστημα 6_-_12 μηνών. Η δράση 3 περιλαμβάνει τις πρωτοβουλίες στον τομέα της
νεολαίας, η δράση 4 την υποστήριξη πρωτοβουλιών που ξεπερνούν το πλαίσιο των
μεμονωμένων προγραμμάτων και διεξάγονται από κοινού με τα προγράμματα LEONARDO
και ΣΩΚΡΑΤΗΣ. Στην δράση 5 των ενεργειών υποστήριξης δεν πραγματοποιήθηκαν έργα
κατά το 2000. Κατά το πρώτο έτος του προγράμματος, ακούσαμε επανειλημμένα
παράπονα για την διάρκεια επεξεργασίας των αιτήσεων. Κατά κανόνα, για τα
κεντρικά σχέδια περνούσαν τέσσερις έως πέντε μήνες από την υποβολή της αίτησης
μέχρι την έγκριση των κονδυλίων. Κατά την πορεία, η Επιτροπή υιοθέτησε την
κριτική μας - την ευχαριστούμε γι' αυτό - και επιτάχυνε τη διαδικασία. Ελπίζω
ότι η συνέχεια της συνεργασίας μας με την Επιτροπή θα παραμείνει καλή
προκειμένου να διασφαλίσουμε γρήγορες διαδικασίες χωρίς γραφειοκρατικά εμπόδια
σε όσους συμμετέχουν στο πρόγραμμα. Στην αρχή υπήρξαν, επίσης, προβλήματα στην
κατανομή των πόρων του προγράμματος στις εθνικές υπηρεσίες. Ελπίζω ότι τα
χρήματα που προκαταβλήθηκαν δεν θα δημιουργήσουν επιπλέον δαπάνες και μεγάλες
δυσκολίες στα σχέδια. Είναι εξαιρετικά δύσκολο να αξιολογηθεί το πρόγραμμα ως
προς τη συμμετοχή των δύο φύλων σε αυτό. Ευελπιστώ ότι η Επιτροπή θα μας δώσει
ακριβέστερα στοιχεία και ότι θα προσέξει να επιδιωχθεί ισότιμη συμμετοχή των δύο
φύλων, με κύριο στόχο να μην υπολείπονται σε αναλογία οι νεαρές γυναίκες και στα
σχέδια των μη ευνοημένων νέων. Μία από τις προτεραιότητες του Κοινοβουλίου ήταν
να αυξηθεί η συμμετοχή των μη ευνοημένων νέων στο πρόγραμμα. Σύμφωνα με την
Επιτροπή, κατέστη δυνατόν να συμπεριληφθούν μη ευνοημένοι νέοι στο 50% των
κεντρικών σχεδίων, ενώ τούτο ήταν δυσκολότερο στα αποκεντρωμένα σχέδια. Εδώ
πρέπει να γίνουν μεγαλύτερες προσπάθειες. Επίσης, η ανταλλαγή εμπειριών μεταξύ
των εθνικών υπηρεσιών επιδέχεται ακόμη βελτιώσεις. Η συμμετοχή των υποψηφίων
χωρών στο πρόγραμμα παρουσίασε στην αρχή δυσκολίες, οι νομικές βάσεις εγκρίθηκαν
κάπως αργοπορημένα και η χορήγηση θεώρησης πολλές φορές παρουσίασε δυσκολίες.
Επιμένω οι συμμετέχοντες από τις υποψήφιες χώρες να αποκτούν θεώρηση αυτόματα,
δίχως γραφειοκρατικές διαδικασίες και ατελώς. Τον πρώτο χρόνο, τα διοικητικά
έξοδα εμφανίζονται συνολικά αρκετά υψηλά. Τούτο συμβαίνει επειδή η Επιτροπή
προκατέβαλε το ποσό αυτό για δύο χρόνια. Θεωρώ ότι αυτό είναι σωστό. Επίσης,
επικροτούμε τον στόχο να συμπεριληφθούν και μικροί οργανισμοί χωρίς διεθνή
εμπειρία, προκειμένου να έχουν ευκολότερη πρόσβαση στο πρόγραμμα και νέοι που
βρίσκονται εκτός οργανισμών. Θα συνεχίσουμε τις σχετικές μας προσπάθειες. Θεωρώ
ότι πρέπει να πουλάμε τις επιτυχίες μας καλύτερα και να τους δίνουμε μεγαλύτερη
έμφαση. Γι' αυτό καλώ να διοργανώσουμε μία εβδομάδα δράσης για να παρουσιάσουμε
το πρόγραμμα στο ευρύ κοινό. Τελειώνοντας θα ήθελα να πω ότι τα κράτη μέλη δεν
πρέπει να προβούν σε περικοπές των προγραμμάτων τους για την ανταλλαγή νέων.
Πρέπει να συμπεριλάβουν σε μεγαλύτερο βαθμό την ευρωπαϊκή διάσταση στην εθνική
πολιτική τους. Η διαδικασία διαβούλευσης για τη Λευκή Βίβλο μας δίνει
ενθαρρυντικά μηνύματα και ελπίζω ότι χάρη στη νέα αυτή ώθηση προς τη νεολαία της
Ευρώπης το πρόγραμμα Νεολαία θα αποτελέσει για εμάς τον πυρήνα αυτής της
πολιτικής για τη νεολαία. 

Ο ΟΗΕ δεν εξακρίβωσε τα αίτια θανάτου του Μουάμαρ αλ Καντάφι 2012-03-03 Η ειδική
επιτροπή του ΟΗΕ δήλωσε ότι «δεν μπόρεσε να εξακριβώσει τα αίτια θανάτου του
Μουαμάρ αλ Καντάφι και του γιου του, Μουατασίμ». Υπενθυμίζουμε ότι ο Μουαμάρ αλ
Καντάφι σκοτώθηκε στις 20 Οκτωβρίου 2011 στην Μιζουράτα ενώ το βίντεο που
έδειχνε τις τελευταίες στιγμές της ζωής του προκάλεσε σάλο στη διεθνή κοινότητα.
Μαζί με τον συνταγματάρχη πέθανε και ο γιος του, Μουατασίμ. Η Κυβέρνηση της
Λιβύης αρνήθηκε να προσφέρει στην επιτροπή του ΟΗΕ πρόσβαση στην περιοχή. «Οι
δύο άντρες, αν και τραυματίες, παρέμεναν ζωντανοί όταν πιάστηκαν αιχμάλωτοι απ'
τους εξεγερμένους, αλλά αργότερα πέθαναν υπό αδιευκρίνιστες συνθήκες», αναφέρει
το Γαλλικό Πρακτορείο. 

Ελλάδα: 61 οι νεκροί από γρίπη. Ρεκόρ θνησιμότητας λόγω γρίπης διεκδικεί φέτος η
Ελλάδα, καθώς τα 61 θύματα της νόσου είναι ήδη περισσότερα από το προηγούμενο
έτος και πλησιάζουν επικίνδυνα τον αριθμό των νεκρών της περιόδου του 2011 -
2012. Για "εγκληματική έλλειψη εμβολιαστικής πολιτικής" στην χώρα κάνει λόγο ο
Ιατρικός Σύλλογος Αθηνών σε ανακοίνωση που εξέδωσε. Ο ΙΣΑ τονίζει ότι παρά το
γεγονός ότι είχε προειδοποιήσει για την επερχόμενη επιδημία, ο πληθυσμός έμεινε
ακάλυπτος, επισημαίνοντας χαρακτηριστικά ότι "για ένα εμβόλιο των 6 ευρώ
πεθαίνουν άνθρωποι". Μάλιστα, για το θάνατο επιρρίπτει την ευθύνη στην ανεπαρκή
εθνική πολιτική ευαισθητοποίησης του λαού. Μεταξύ άλλων, στην ανακοίνωση
αναφέρεται: "Εκτεθειμένοι έμειναν φέτος πολλοί ασθενείς με χρόνιες παθήσεις και
άτομα άλλων ευπαθών ομάδων του πληθυσμού, που δεν "πρόλαβαν" να εμβολιαστούν για
τη φετινή εποχική γρίπη". Σύμφωνα με δημοσιεύματα από διάφορες περιοχές της
Ελλάδας, υπολογίζεται ότι φέτος δεν κατάφεραν να εμβολιαστούν περισσότεροι από
το 40% αυτών που είχαν ανάγκη το εμβόλιο, δηλαδή αποτελούσαν πληθυσμό υψηλού
κινδύνου. Από την αρχή της περιόδου του εμβολιασμού, αρκετοί φαρμακοποιοί ανά
την Ελλάδα δήλωναν στους πολίτες ότι οι ποσότητες των εμβολίων που έφτασαν στα
χέρια τους ήταν πολύ μικρότερες από τις παραγγελίες τους. Το φαινόμενο έφτασε
στο απροχώρητο αρχές Ιανουαρίου, όταν ξεκίνησε το κύμα επιδημίας στην Ελλάδα και
εμβόλια δεν υπήρχαν για να καλύψουν ούτε τα άτομα υψηλού κινδύνου. Απαντώντας
στις καταγγελίες των γιατρών ο Υπουργός Υγείας Άδωνις Γεωργιάδης τόνισε ότι "οι
παραγγελίες έγιναν σε σχέση με την κατάσταση που επικρατούσε πέρυσι". Θύμισε
ωστόσο ότι "το προηγούμενο έτος είχαν παραγγελθεί εμβόλια τα οποία πετάχτηκαν,
και δεν είναι ωραίο, όπως τόνισε, το κράτος να πετάει. Δεν είναι η εποχή του
εμβολίου τώρα, κατέληξε ο κύριος Γεωργιάδης, γιατί σε 2 με 3 εβδομάδες το κύμα
της γρίπης θα περάσει". 

Το χρονικό της εισβολής Ο Τουρκικός στόλος επιτέθηκε στο λιμάνι της Κερύνειας
και τα σημεία όπου βρίσκονταν ελληνοκυπριακές δυνάμεις. Δυνάμεις αλεξιπτωτιστών
ρίχτηκαν σε περιοχές τουρκοκυπριακές και στην τουρκοκυπριακή συνοικία της
Λευκωσίας. Στις επιθέσεις αυτές, η αντίδραση των κυπριακών και ελληνικών
δυνάμεων Κύπρου ήταν χαλαρή και ανοργάνωτη. Οι εισβολείς διέθεταν όλα τα
σύγχρονα όπλα της εποχής. Αντίσταση άξια λόγου πρόβαλε η ΕΛΔΥΚ και ορισμένα
σώματα Κυπρίων Εθνοφρουρών, πολλοί από τους οποίους σκοτώθηκαν, αιχμαλωτίστηκαν
ή χάθηκαν τα ίχνη τους. Στο μεταξύ στην Ελλάδα έγινε γενική επιστράτευση και
κινητοποίηση στρατού, αλλά το ελληνικό καθεστώς, η Χούντα των Συνταγματαρχών,
δεν προχώρησε παραπέρα και δεν αντέδρασε στρατιωτικά. Στη Νέα Υόρκη συνήλθε και
πάλι το Συμβούλιο Ασφαλείας του ΟΗΕ και αποφάσισε την κατάπαυση του πυρός από
τις 4 το απόγευμα της 22ης Ιουλίου. Με την προοπτική της κατάπαυσης του πυρός,
οι Τούρκοι δυνάμωσαν τις πολεμικές τους επιχειρήσεις, καταλαμβάνοντας την
Κερύνεια και επεκτείνοντας τη ζώνη κατοχής. Στις 4 το απόγευμα, από την
ελληνοκυπριακή πλευρά εφαρμόστηκε η απόφαση για κατάπαυση του πυρός, όχι όμως
από την πλευρά των Τούρκων, που προώθησαν τις δυνάμεις τους και κύκλωσαν το
αεροδρόμιο της Λευκωσίας. Λίγο μετά τις 4 το απόγευμα τα διεθνή πρακτορεία
μετέδιδαν την καθεστωτική αλλαγή στην Αθήνα. Η πτώση του στρατιωτικού καθεστώτος
και η μεταβίβαση της εξουσίας στους εξόριστους πολιτικούς ήταν γεγονός. Την
24η_Ιουλίου κυβέρνηση Εθνικής Ενότητας ορκίστηκε στην Αθήνα, με πρωθυπουργό τον
Κωνσταντίνο Καραμανλή. Παράλληλα στην Κύπρο τα γεγονότα υποχρέωσαν τον Σαμψών να
παραιτηθεί. Πρόεδρος ανάλαβε ο Γλαύκος Κληρίδης. Στις 25_Ιουλίου_1974 άρχισαν
στην Γενεύη οι ειρηνευτικές συνομιλίες για την Κύπρο, μεταξύ των Υπουργών
Εξωτερικών των τριών εγγυητριών χωρών της Κυπριακής Ανεξαρτησίας (Μαύρος,
Γκιουνές, Κάλαχαν). Στο τέλος των συνομιλιών, στις 30_Ιουλίου, υπέγραψαν
διακήρυξη, τα κύρια σημεία της οποίας ήταν: 1. Η μη επέκταση των περιοχών που
είχαν κάτω από τον έλεγχό τους οι αντίπαλες δυνάμεις. 2. Η εγκαθίδρυση ζωνών
ασφαλείας μεταξύ των αντιμαχομένων. 3. Η εκκένωση των Τουρκικών θυλάκων από την
Ειρηνευτική Δύναμη του ΟΗΕ. 4. Το δικαίωμα να διαθέτουν οι δύο πλευρές δική τους
αστυνομία και δυνάμεις ασφαλείας. 5. Η διεξαγωγή διαπραγματεύσεων με συμμετοχή
Ελληνοκυπρίων και Τουρκοκυπρίων για οριστική διευθέτηση του Κυπριακού. 

Το Ευρωπαϊκό Κοινοβούλιο γνωρίζει τον διάλογο μεταξύ Ευρωπαϊκής Ένωσης και
Κούβας, ο οποίος διεκόπη από τις κουβανικές αρχές με την ακύρωση της συνάντησης
με την τρόικα της Ευρωπαϊκής Ένωσης, που προβλεπόταν για τον Απρίλιο_του_2000. Ο
διάλογος αυτός συνεχίστηκε την 1η και 2α_Δεκεμβρίου_2001 με την επίσκεψη της
τρόικας στην Αβάνα. Η επανέναρξη του διαλόγου υπήρξε καρπός της έντονης δράσης
που ανέπτυξε η Προεδρία και σχετικά με την οποία το Συμβούλιο είχε την ευκαιρία
να ενημερώσει ευρέως το Ευρωπαϊκό Κοινοβούλιο, ιδίως κατά τις συνόδους του
περασμένου Νοεμβρίου και Δεκεμβρίου. Επίσης, το Συμβούλιο είχε την ευκαιρία να
εξετάσει το συγκεκριμένο θέμα στη συνεδρίαση της Συνέλευσης Ίσης Εκπροσώπησης
ΑΚΕ/ΕΕ που διεξήχθη στις Βρυξέλλες από τις 29_Οκτωβρίου έως την
1η_Νοεμβρίου_2001. Στην περίσταση εκείνη, το Συμβούλιο υπενθύμισε, μεταξύ άλλων,
ότι ποτέ δεν είχε ασκήσει βέτο στην ένταξη της Κούβας στη Συμφωνία του Κοτονού,
αλλά ότι η Κούβα είχε αποσύρει τη αίτηση ένταξής της τον Μάιο_του_2000. Το
Συμβούλιο ανακοίνωσε ότι ήταν διατεθειμένο να μελετήσει το ζήτημα όταν η Κούβα
υποβάλει επισήμως υποψηφιότητα σύμφωνα με τις διατάξεις της Συμφωνίας. Στις 10
και 11_Δεκεμβρίου, το Συμβούλιο Γενικών Υποθέσεων προέβη στη δέκατη αξιολόγηση
της κοινής θέσης της Ένωσης και απεφάνθη ότι αυτή παρέμενε σε ισχύ και ότι
αποτελούσε τη βάση για την πολιτική της Ένωσης σχετικά με την Κούβα. Το
Συμβούλιο έκρινε επίσης ότι είναι θεμελιώδες να συνεχισθεί ο διάλογος που είχε
αρχίσει, για να μπορέσει να δώσει απτά αποτελέσματα. Ιδιαίτερα, όσον αφορά μια
μελλοντική συνεργασία βασισμένη στις δημοκρατικές αρχές των ανθρωπίνων
δικαιωμάτων, των θεμελιωδών ελευθεριών και του κράτους δικαίου. Στο πλαίσιο
αυτό, το Συμβούλιο υπενθύμισε ότι αναμένει σημαντικές ενδείξεις εκ μέρους της
κουβανικής κυβέρνησης προς την κατεύθυνση της επίτευξης των στόχων της κοινής
θέσης. Το Συμβούλιο επανέλαβε επίσης ότι οι στόχοι της Ευρωπαϊκής Ένωσης σχετικά
με την Κούβα συνεχίζουν να συνίστανται στην προώθηση μιας διαδικασίας μετάβασης
προς τον δημοκρατικό πλουραλισμό και τον σεβασμό των ανθρωπίνων δικαιωμάτων και
των θεμελιωδών ελευθεριών, μια σταθερή οικονομική ανάκαμψη και μια βελτίωση του
βιοτικού επιπέδου του λαού της Κούβας. Κατόπιν λεπτομερούς μελέτης και
ανταλλαγών πληροφοριών, το Συμβούλιο διαπίστωσε επίσης σοβαρές ελλείψεις στην
αναγνώριση και την εφαρμογή των ατομικών και πολιτικών ελευθεριών, καθώς και μία
άρνηση των κουβανικών αρχών να εξετάσουν την πιθανότητα εισαγωγής μεταρρυθμίσεων
με στόχο ένα πολιτικό σύστημα βασιζόμενο στις εν λόγω αξίες. Παρόλα αυτά, το
Συμβούλιο παρατήρησε κάποιες θετικές ενδείξεις: μεγαλύτερη θρησκευτική
ελευθερία, τη μη επιβολή εδώ και δύο χρόνια της θανατικής ποινής, πράγμα που μας
παραπέμπει στον προβληματισμό που αποτελούσε αντικείμενο της προηγούμενης
ερώτησης, που είναι μία από τις πολιτικές της Ένωσης. Εκεί όπου δεν είναι δυνατή
η κατάργηση της θανατικής ποινής, είναι απαραίτητο να επιτευχθεί τουλάχιστον η
μη εφαρμογή της, καθώς και σημαντική μείωση του αριθμού των πολιτικών
κρατουμένων και αύξηση των κυρώσεων των μέσων των Ηνωμένων Εθνών σχετικά με τα
ανθρώπινα δικαιώματα. Αυτά είναι τα θετικά σημεία. Το Συμβούλιο εξέφρασε επίσης
τη χαρά του για την απόφαση της κουβανικής κυβέρνησης να εγκρίνει την προσχώρηση
της χώρας σε όλες τις συμβάσεις των Ηνωμένων Εθνών κατά της τρομοκρατίας, που
ελήφθη κατά τη συνεδρίαση της 4ης_Οκτωβρίου. Το Συμβούλιο υπενθύμισε επίσης τη
σπουδαιότητα που αποδίδει η Ευρωπαϊκή Ένωση στην προσχώρηση της Κούβας στις
αρχές που περιλαμβάνονται στο Σύμφωνο των Ηνωμένων Εθνών σχετικά με τα ατομικά
και τα πολιτικά δικαιώματα και σε εκείνο που αφορά τα οικονομικά, κοινωνικά και
πολιτιστικά δικαιώματα, και εκφράζει την επιθυμία του να υπογράψει η Κούβα όσο
το δυνατόν συντομότερα και τα δύο αυτά σύμφωνα. Τέλος, θεωρώ σημαντικό να
επισημάνω ότι, στο πλαίσιο της δέκατης αξιολόγησης της κοινής θέσης της
Ευρωπαϊκής Ένωσης σχετικά με την Κούβα, η γερμανική αντιπροσωπεία προέβη σε
δήλωση με την οποία εγκρίνει τα συμπεράσματα του Συμβουλίου, αλλά κάνει έκκληση
στην Επιτροπή να καταρτίσει ένα αποτελεσματικό βραχυπρόθεσμο πλαίσιο
συνεργασίας. Το Συμβούλιο προτίθεται να αξιολογήσει την κοινή θέση του για την
Κούβα εντός έξι μηνών υπό το φως των γεγονότων κατά τη διάρκεια αυτής της
περιόδου. 

Αλγερία: Απαγωγές ξένων πολιτών απ' την Αλ Κάιντα. Στην Αλγερία, ένοπλοι
Ισλαμιστές που συνδέονται με την Αλ Κάιντα, απήγαγαν 41 άτομα που εργάζονταν σε
εργοστασιακό συγκρότημα φυσικού αερίου στην περιοχή ως απάντηση στις
στρατιωτικές επιχειρήσεις που πραγματοποιεί η Γαλλία στο Μάλι. Εκπρόσωπος της Αλ
Κάιντα στη Μαγκρέμπ ανέφερε ότι "μεταξύ των ομήρων είναι και επτά Αμερικανοί,
ενώ οι υπόλοιποι είναι Βρετανοί, Γάλλοι, Γιαπωνέζοι και Νορβηγοί". Ο Εκπρόσωπος
της Αλ Κάιντα, Ουμάρ Ουλντ Χαμάχα, ανέφερε την Τετάρτη ότι "αν η Αμερική θέλει
να βοηθήσει τη Γαλλία στο Μάλι, θα πρέπει να αντιμετωπίσει και τις συνέπειες. Η
Γαλλία έχει κηρύξει πόλεμο και οι υπόλοιπες δυτικές χώρες θα έχουν πρόβλημα εάν
η ανάμειξη συνεχιστεί". Ο Υπουργός Άμυνας των ΗΠΑ, Λίον Πανέτα, χαρακτήρισε τις
απαγωγές τρομοκρατικές ενέργειες. Όπως είπε, "οι ΗΠΑ θα λάβουν όλα τα απαραίτητα
μέτρα για να αντιμετωπίσουν την κατάσταση". Ο Υπουργός Εσωτερικών της Αλγερίας,
Νταχού Ουλντ Καμπλία, ανέφερε ότι "η χώρα του δεν θα διαπραγματευτεί με
τρομοκράτες". Το Υπουργείο Εξωτερικών ανέφερε ότι "η Χίλαρι Κλίντον βρίσκεται σε
επαφή με τον Πρωθυπουργό της Αλγερίας, Αμπντελμαλέκ Σελάλ". Οι εξτρεμιστές
απήγαγαν τα άτομα κατά τη διάρκεια επίθεσης που πραγματοποίησαν την Τετάρτη σε
εγκαταστάσεις εξόρυξης φυσικού αερίου, οι οποίες εν μέρει ανήκουν στη βρετανική
εταιρεία BP. 

Θα ήθελα να ξεκινήσω δίνοντας συγχαρητήρια για την προγραμματική ομιλία σας
σχετικά με το Ευρωπαϊκό Κοινοβούλιο, η οποία, ίσως, όπως άλλες προγραμματικές
ομιλίες της ΕΕ, θα πρέπει να καθιερωθεί ως ετήσιο γεγονός. Προσωπικά, πιστεύω
ότι κάνατε πολύ θετικό ξεκίνημα ως Πρόεδρος του Ευρωπαϊκού Κοινοβουλίου. Εάν
θέλουμε να φέρουμε εις πέρας το μεταρρυθμιστικό πρόγραμμα που παρουσιάσατε, τότε
το Σώμα πρέπει να αποκτήσει ένα esprit de corps. Ο τρόπος με τον οποίο εντάξατε
το Προεδρείο του Κοινοβουλίου, τη Διάσκεψη των Προέδρων και τους προέδρους των
επιτροπών στην ατζέντα σας, ήδη από τον πρώτο μήνα της θητείας σας, δείχνει την
αποφασιστικότητά σας να συνεργαστείτε με το σύνολο του Σώματος ώστε να
επιτευχθεί η μεταρρύθμιση, και αυτό είναι πολύ ενθαρρυντικό. Ταυτόχρονα, όμως,
κάνατε το ίδιο και με τα υπόλοιπα όργανα. Αν και δεν πρέπει να υπερεκτιμούμε την
κατάσταση, η σχέση του Κοινοβουλίου με την Επιτροπή και το Συμβούλιο έχει ήδη
βελτιωθεί και - ίσως πιο σημαντικό - έχετε δείξει ότι έχετε τη θέληση να λάβετε
σκληρές αποφάσεις. Αυτό είναι κάτι που, φοβάμαι, θα χαρακτηρίσει ολοένα και
περισσότερο την προεδρία σας, αλλά θα έχουμε ολοένα και περισσότερες ευκαιρίες
να λαμβάνουμε σκληρές αποφάσεις. Εάν έχω να κάνω κάποια κριτική στην ομιλία σας,
αυτή δεν αφορά το περιεχόμενο - ουσιαστικά συμφωνώ με κάθε σας λέξη - αλλά με το
γεγονός ότι διέκρινα, ίσως, ένα στοιχείο εμμονής στην "αποστολή μας". Εάν
προσπαθήσετε να κάνετε τα πάντα, μπορεί να καταλήξετε να κάνετε πολύ λίγα. Θα
σας προέτρεπα να επικεντρωθείτε σε δύο ή τρία βασικά θέματα: τη διεύρυνση, που
είναι το σημαντικότερο, την εσωτερική μεταρρύθμιση του Κοινοβουλίου κατά
δεύτερον, και επίσης, όπως ανέφεραν και άλλοι, την επικοινωνιακή στρατηγική του
Κοινοβουλίου, ώστε να έρθουμε σε καλύτερη επαφή με τους πολίτες της Ευρωπαϊκής
Ένωσης. Εάν σημειώσετε πρόοδο στους τρεις αυτούς τομείς, θα έχετε πράγματι
επιτύχει πάρα πολλά. Στην ομιλία σας ορθώς επισημάνατε το δίλημμα που έχουμε να
αντιμετωπίσουμε. Εάν θέλουμε να βελτιώσουμε τη θέση μας ως θεσμικό όργανο, τότε
πρέπει να προχωρήσουμε σε εσωτερική μεταρρύθμιση. Αυτό συνεπάγεται κάποιο βαθμό
ομφαλοσκόπησης. Ωστόσο, εάν η ομφαλοσκόπηση αυτή διαρκέσει για τα επόμενα
δυόμισι χρόνια, τότε θα απομακρυνθούμε ακόμη περισσότερο από τους πολίτες μας.
Γι' αυτό πρέπει να συνδυάσουμε τα δύο. Θα πρέπει να προχωρήσουμε στη
μεταρρύθμιση των δομών του Κοινοβουλίου από το βήμα αυτού του Σώματος, όπως πολύ
σωστά είπατε, ερχόμενοι σε επαφή με τους πολίτες μέσω της συζήτησης των
σημαντικών θεμάτων που τους απασχολούν στην καθημερινή τους ζωή - για να
συζητήσουμε πραγματικά για τα θέματα που ενδιαφέρουν εκεί έξω, όχι για όσα μας
αφορούν εδώ μέσα. Το εκεί έξω είναι που μας ενδιαφέρει πραγματικά. Ο κ. Dell'
Alba έκανε μία παρατήρηση που ήθελα να κάνω και εγώ. Όταν μιλήσατε για την
πρόσκληση που σκοπεύετε να απευθύνετε σε βουλευτές των υποψήφιων χωρών, ώστε να
παρευρεθούν στη συζήτηση για τη διεύρυνση που θα διεξαχθεί εδώ, συμφώνησα μαζί
σας, ωστόσο η άμεση αντίδρασή μου ήταν να αναρωτηθώ πού θα καθίσουν. Έπειτα
έριξα μία ματιά στην αίθουσα και συνειδητοποίησα ότι δεν θα υπήρχε πρόβλημα να
βρεθούν θέσεις γι' αυτούς στο Σώμα. Εδώ έχουμε ένα διπλό δίλημμα: το ένα το
επισημάνατε, και είναι ότι πρέπει οι συζητήσεις μας να γίνουν πιο ζωντανές και
ενδιαφέρουσες. Υπάρχει όμως και κάτι άλλο που προσπαθήσαμε και στο παρελθόν να
επιλύσουμε και πρέπει να το προσπαθήσουμε ξανά: να καταστήσουμε την ολομέλεια το
επίκεντρο των τετραήμερων εργασιών μας στο Στρασβούργο. Υπάρχει αρκετός χρόνος
σε άλλες ώρες για συναντήσεις με επιτροπές και αντιπροσωπείες, εκπροσώπους
ομάδων πίεσης, κλπ., όταν όμως είμαστε στο Στρασβούργο, το επίκεντρο των
δραστηριοτήτων μας πρέπει να είναι η ολομέλεια. Στην πραγματικότητα, για τους
περισσότερους βουλευτές η ολομέλεια αποτελεί πάρεργο όταν επισκέπτονται το
Στρασβούργο. Ο μέσος βουλευτής περνά λιγότερο από πέντε ώρες μέσα σε αυτή την
αίθουσα κατά τη διάρκεια μιας εβδομάδας στο Στρασβούργο. Θα έπρεπε να περνούν
τον περισσότερο χρόνο τους εδώ. Η ολομέλεια θα έπρεπε να είναι το επίκεντρο των
δραστηριοτήτων μας, θα πρέπει να αισθανόμαστε ότι αν δεν είμαστε παρόντες στην
ολομέλεια θα έχουμε χάσει κάτι σημαντικό. Αντιθέτως, μερικές φορές αισθανόμαστε
ότι όταν παρευρισκόμαστε στην ολομέλεια χάνουμε κάτι σημαντικό που
διαδραματίζεται κάπου αλλού. Συνεπώς πρέπει να επανεξετάσουμε το θέμα και να
καταστήσουμε την αίθουσα αυτή επίκεντρο των δραστηριοτήτων μας: μια πιο ζωντανή
αίθουσα, όπου θα συζητάμε πραγματικά τα θέματα που θα προκύπτουν. Μία τελευταία,
αλλά σημαντική παρατήρηση, γιατί τόσο εσείς, κύριε Πρόεδρε, όσο και ο κ.
Poettering αναφερθήκατε σε αυτό με διαφορετικούς τρόπους. Επιδοκιμάζω την
απόφαση σχετικά με την έκθεση von Wogau - ήταν μία σωστή απόφαση. Δεν πιστεύω
όμως, όπως υπονοήσατε, ότι η βελτίωση των κανονιστικών ρυθμίσεων ή η
μακροπρόθεσμη λύση στο θέμα που είχε να αντιμετωπίσει ο κ. von Wogau όσον αφορά
τις προτάσεις Lamfalussy μπορούν να παραπεμφθούν στη Συνέλευση. Πρέπει να
επικεντρωθούμε στο θέμα αυτό για τους επόμενους δύο ή τρεις μήνες γιατί η
Σύνοδος Κορυφής του Ιουνίου θα ασχοληθεί με τη διακυβέρνηση και τη βελτίωση των
κανονιστικών ρυθμίσεων, και μπορεί, εάν δεν ασχοληθούμε με αυτό τώρα, μέχρι να
φτάσουμε στη Συνέλευση να έχουμε χάσει το τρένο για τον Ιούνιο. Συνεπώς, είναι
σημαντικό να εξετάσουμε το θέμα τώρα και να μην σκεφτόμαστε ότι η έκθεση von
Wogau αποτελεί μια πεντάμηνη - ή έστω εξάμηνη - λύση. Ήταν μια σύντομη, δίμηνη ή
τρίμηνη λύση σε ένα πολύ σημαντικό θέμα που αφορά τις εξουσίες του Κοινοβουλίου.
Σας ευχαριστώ πολύ και, για άλλη μια φορά, συγχαρητήρια για την πρόοδο που έχετε
επιτύχει μέχρι στιγμής. (Χειροκροτήματα) 

. (ΕΝ) Τα οχήματα με κινητήρα είναι πράγματι, όπως λέει η κ. Caullery, πολύπλοκα
και σύνθετα. Όπως το υπογραμμίζετε, κυρία, πρόκειται πράγματι για ένα προϊόν
πολύ περίπλοκο και σύνθετο. Αυτός είναι ένας από τους λόγους για τους οποίους
αποφασίσαμε να θεσπίσουμε ειδικούς τομεακούς κανόνες, αντί να αναδιπλωθούμε στο
γενικό πλαίσιο των κανόνων για τον οριζόντιο περιορισμό. Θα ήθελα να υπογραμμίσω
όμως το ακόλουθο γεγονός. Η πρόταση, κατά την άποψή μας, βελτιώνει και δεν
υπονομεύει την ασφαλή και αξιόπιστη επισκευή των αυτοκινήτων. Δεν καθιστά
δυσχερέστερη για τους κατασκευαστές αυτοκινήτων την εκπλήρωση των υποχρεώσεών
τους. Για να μπορέσει ένας έμπορος να αναθέσει υπεργολαβικά την υπηρεσία αυτή,
αν το επιθυμεί σε επισκευαστή, ο τελευταίος πρέπει να αναλάβει από τον
κατασκευαστή το καθήκον της παροχής των υπηρεσιών που παρέχουν σήμερα οι
έμποροι. Για να το θέσουμε ξεκάθαρα, η μόνη διαφορά ανάμεσα σε έναν επίσημο
αντιπρόσωπο που παρέχει υπηρεσίες μετά την πώληση σήμερα και έναν επίσημο
επισκευαστή στο προτεινόμενο καθεστώς αύριο είναι ότι ο τελευταίος μπορεί να μην
έχει έκθεση από την οποία να πωλεί αυτοκίνητα. Η τεχνική εμπειρογνωμοσύνη, η
εκπαίδευση, τα εργαλεία και το επίπεδο των υπηρεσιών θα παραμείνουν αυτά που
αποφασίζει ο κατασκευαστής και εφαρμόζονται σε ολόκληρο το δίκτυό του. Υπό αυτές
τις συνθήκες, οι κατασκευαστές είναι όντως σε θέση να συμμορφωθούν με τις
υποχρεώσεις τους. Ο κ. Naranjo Escobar ρώτησε μήπως θα υπάρξουν ανεπιθύμητες
συνέπειες και μήπως θα ήταν ενδεδειγμένο να υπάρξει μια μεταβατική περίοδος
διατηρώντας επί του παρόντος τη ρήτρα για τον τόπο εγκατάστασης. Το χρονικό
πλαίσιο είναι ήδη επαρκώς δομημένο διότι, μετά τη διαβούλευση, ο τελικός
κανονισμός της Επιτροπής θα εγκριθεί πριν από το καλοκαίρι αυτού του έτους. Θα
περιέχει πιθανώς μια ρήτρα, σύμφωνα με την οποία θα τεθεί σε ισχύ τον
Οκτώβριο_του_2003 και έχουμε λάβει υπόψη επίσης την κατάσταση των υφιστάμενων
εμπόρων εισάγοντας στο σχέδιο κανονισμού την προϋπόθεση ρητής κοινοποίησης της
καταγγελίας της σύμβασης. Εν πάση περιπτώσει, είναι σαφές ότι αυτό που εγκρίναμε
σήμερα είναι προϊόν πολύ βαθιάς σκέψης και αποτελεί ένα δομημένο σχέδιο
κανονισμού, αλλά χρειάζεται να διεξαχθούν περαιτέρω διαβουλεύσεις και αν από
αυτές ανακύψουν σημαντικά και πειστικά επιχειρήματα, φυσικά θα τα λάβουμε πολύ
σοβαρά υπόψη. Σε απάντηση στον κ. Berenguer Fuster, η Επιτροπή επιτρέπει
επιλεκτικά συστήματα για πολλά προϊόντα σύμφωνα με τις πολιτικές που εφαρμόζει:
το σχέδιο κανονισμού ούτε επιβάλλει μια ειδική μορφή διανομής ούτε καθορίζει
λεπτομερώς πώς πρέπει να διατυπώνονται οι συμφωνίες. Αναγνωρίζει ότι άλλοι
κάθετοι περιορισμοί που έχουν συμφωνηθεί μεταξύ των μερών μπορούν να προκαλέσουν
οικονομικές αποδόσεις που οδηγούν σε βέλτιστα επίπεδα επενδύσεων από τους
κατασκευαστές, τα επίσημα δίκτυα και τους ανεξάρτητους επισκευαστές. Αν μπορώ να
κλείσω με μια κάπως γενικότερη παρατήρηση, με αυτή την πρόταση κάνουμε δύο
πράγματα. Αφενός, εισάγουμε τις δυνάμεις του ανταγωνισμού πιο δυναμικά στο
παιχνίδι. Υπάρχει μια εισροή επιπλέον ανταγωνισμού. Αφετέρου, δίνουμε τη
δυνατότητα για ελεύθερη επιλογή διαδικασίας μέσω λιγότερης αυστηρότητας και
περισσότερης ευελιξίας. 

Σε μειονεκτική θέση οι Τάταροι της Κριμαίας αν η Ρωσία επικρατήσει στην περιοχή.
Η διαμάχη μεταξύ Ρωσίας και Ουκρανίας για το μέλλον της Κριμαίας κορυφώνεται και
οι Τάταροι, άλλη μια απ’ τις μειονότητες που ζουν στην επίμαχη περιοχή,
βρίσκονται σε μειονεκτική θέση. Καθώς ρωσικά στρατεύματα περιπολούν το
Μπαχτσισαράι της Κριμαίας, οι Τάταροι, που αποτελούν μειονότητα σε σχέση με τους
σλαβόφωνους γείτονές τους, ανησυχούν για το μέλλον τους σε μια περιοχή που
μπορεί να βρεθεί ξανά υπό τον έλεγχο της Ρωσίας. "Όλοι εδώ είναι τρομαγμένοι
γιατί κανείς δεν ξέρει τι πρόκειται να συμβεί", λέει ο Γιούντορ, κάτοικος του
Μπαχτσισαράι. Και έχουν λόγο να ανησυχούν. Το 1944 ο Στάλιν έδιωξε όλους τους
Τατάρους από την Κριμαία, οι οποίοι επέστρεψαν μετά την κατάρρευση της
Σοβιετικής Ένωσης σε μια ανεξάρτητη Ουκρανία. "Η Ουκρανία είναι νέο κράτος",
δηλώνει ο Αμπντουραμάν Εγκίζ του κόμματος Μετζλίς για τους Τατάρους της
Κριμαίας, "για όλες τις μειονότητες που ζουν στην Κριμαία, γυρίσαμε μια νέα
σελίδα". Μια νέα σελίδα την οποία η τουρκικής καταγωγής μουσουλμανική κοινότητα
των Τατάρων χρειάστηκε να ξαναγράψει. Άρχισαν να χρησιμοποιούν σαν χώρο λατρείας
ένα τέμενος το οποίο οι σοβιετικοί είχαν μεταβάλει σε κινηματογράφο. Το ταπεινό
τέμενος δεν συγκρίνεται με το παλάτι του Μπαχτσισαράι, την έδρα του Κριμαϊκού
Χανάτου, το οποίο αποθανάτισε στην ποίησή του ο Αλεξάντερ Πούσκιν, και το οποίο
έπεσε στα χέρια της αυτοκρατορικής Ρωσίας το 18ο αιώνα. Οι ίδιοι λένε ότι κανείς
δεν πρόκειται να τους εμποδίσει από το ξανακτίσουν τη ζωή τους στην Κριμαία,
ανεξάρτητα από την πολιτική και στρατιωτική θύελλα που απειλεί την περιοχή.
"Φυσικά και θα παραμείνω στο σπίτι μου", επιμένει ο Γιούντορ, ό,τι και να γίνει.
Σε ένα τέμενος της περιοχής πιστοί προσεύχονται, ελπίζοντας ότι θα καταφέρουν να
παραμείνουν στην πατρίδα τους με "το γαλάζιο ουρανό και τα μπλε κύματα", όπως
είχε πει ο Πούσκιν. Όμως στο δημοψήφισμα που έχει προγραμματιστεί στα μέσα
Μαρτίου, οι Τάταροι μπορεί ξανά να βρεθούν υπό την κυριαρχία της Μόσχας. 

Ο Αρτεμώνας Σίφνου. Το δεύτερο μεγαλύτερο χωριό της Σίφνου και τόπος καταγωγής
του ποιητή Ιωάννη Γρυπάρη και του εθνικού αγωνιστή Νικολάου Χρυσέογλου, ο
Αρτεμώνας, είναι ένα χωριό με πανέμορφα σπίτια και αρχοντικά, που κάποτε
φιλοξενούσε την αριστοκρατία του νησιού. Η απουσία αμαξιών σε συνδυασμό με τους
πολύχρωμους κήπους, τα δέντρα και τα λουλούδια που περιβάλλουν τα σπίτια,
μαγεύουν τον επισκέπτη. Στην κορυφή του Αρτεμώνα σώζονται σε καλή κατάσταση δύο
ανεμόμυλοι. Αυτό το σημείο προσφέρει πανοραμική θέα προς τα γύρω νησιά, το
Κάστρο και τους κεντρικούς οικισμούς. Οι εκκλησίες του χωριού παρουσιάζουν
μεγάλο ενδιαφέρον. Στην Παναγία της Άμμου βρίσκεται η Παναγία η Μοναχή, μια
σπάνια απεικόνιση της Παναγίας χωρίς το Θείο Βρέφος, η Παναγία η Κόγχη
πιθανολογείται πως κτίστηκε στη θέση του ιερού της Εκβατήριας Αρτέμιδος ενώ ο
Άγιος Γεώργιος ο Αφέντης κτίστηκε το 17ο αιώνα και έχει πολλές σπάνιες και
αξιόλογες εικόνες. Σε κοντινή απόσταση από τον Αρτεμώνα βρίσκεται η Απολλωνία
και τα χωριά Άγιος Λουκάς και Άνω Πετάλι. 

Νέα προβλήματα με το αεροσκάφος 787 της Boeing. Οι δύο μεγαλύτερες ιαπωνικές
αεροπορικές εταιρείες κράτησαν καθηλωμένα τα νέα αεροσκάφη Boeing 787 Dreamliner
μετά την αναγκαστική προσγείωση που πραγματοποίησε ένα από αυτά εξαιτίας
ένδειξης που είχε για πρόβλημα στο ηλεκτρονικό του σύστημα και οι επιβάτες
διαμαρτυρήθηκαν για το γεγονός ότι μύριζε σαν να καίγεται κάτι. Η πτήση της
αεροπορικής εταιρείας "All Nippon" με 129 επιβάτες πραγματοποίησε αναγκαστική
προσγείωση στο Τακαμάτσου, ενώ πετούσε με προορισμό το Τόκυο. Δύο επιβάτες
τραυματίσθηκαν ελαφρά κατά την επιχείρηση εγκατάλειψης του αεροσκάφους. Μετά απ'
αυτό το περιστατικό, οι αεροπορικές εταιρείες "Αll Νippon" και "Japan Airways"
κράτησαν καθηλωμένα στο έδαφος τα αεροσκάφη 787 που διαθέτουν, προκειμένου να
πραγματοποιήσουν ελέγχους ασφάλειας. Μετά την αναγκαστική προσγείωση που
πραγματοποίησε το αεροσκάφος της "All Nippon", ο Οσάμου Σινόμπε (Αντιπρόεδρος)
ζήτησε συγγνώμη από τους επιβάτες σε συνέντευξη τύπου που παραχώρησε από το
Τόκυο. Πάντως και στις ΗΠΑ τα απανωτά προβλήματα που έχουν παρουσιαστεί το
τελευταίο καιρό με αεροσκάφη 787 της Boeing έχουν αναγκάσει και τις Αρχές των
ΗΠΑ να ξεκινήσουν διερεύνηση ασφαλείας του συγκεκριμένου τύπου αεροπλάνου. 

Αποκαταστάθηκαν οι διπλωματικές σχέσεις ΗΠΑ - Σομαλίας. Αποκαταστάθηκαν οι
διπλωματικές σχέσεις ΗΠΑ και Σομαλίας μετά από δύο δεκαετίες, με την επίσημη
αναγνώριση της Κυβέρνησης της Σομαλίας από την Ουάσιγκτον. Ο Πρόεδρος της
Σομαλίας, Χασσάν Σεΐχ Μοχάμουντ, είχε συνομιλίες στην Ουάσιγκτον την Πέμπτη με
τον Μπαράκ Ομπάμα, ο οποίος εμφανίστηκε στις συνομιλίες του Χασσάντ Μοχάμουντ με
τον Αναπληρωτή Σύμβουλο Εθνικής Ασφάλειας των ΗΠΑ. Ο Μπαράκ Ομπάμα αναφέρθηκε
στην εντυπωσιακή πρόοδο που έχει επιτύχει η Σομαλία σε θέματα ασφάλειας και
εξέφρασε αισιοδοξία για το μέλλον της Σομαλίας. Στη συνέχεια, ο Χασσάν Μοχάμουντ
μετέβη στο State Department όπου αντήλλαξε διαπιστευτήρια με την Υπουργό
Εξωτερικών των ΗΠΑ, Χίλαρι Κλίντον, γεγονός που επιβεβαιώνει τη νέα σχέση με την
κυβέρνηση της Σομαλίας. Η Χίλαρι Κλίντον χαρακτήρισε την εξέλιξη "ορόσημο". Σε
συνέντευξη του, ο Πρόεδρος της Σομαλίας δήλωσε ότι "η αναγνώριση αποτελεί βήμα
προς τα εμπρός και ένα διπλωματικό επίτευγμα για την κυβέρνηση και το λαό της
Σομαλίας" και πρόσθεσε ότι "η απόφαση αυτή θα ανοίξει το δρόμο για επανασύνδεση
της χώρας του με διεθνείς οργανισμούς και θα διευκολύνει την ανοικοδόμησή της".

Πάνω από 15.000 τόνοι πατάτας Νευροκοπίου στην αγορά 2012-03-20 Περισσότεροι από
15.000 τόνοι πατάτας διατέθηκαν στην αγορά μόνο από το λεκανοπέδιο του
Νευροκοπίου, σύμφωνα με υπολογισμούς από τη στιγμή που ξεκίνησε το «κίνημα της
πατάτας» - πριν από έναν μήνα περίπου - μέχρι σήμερα. Οι ποσότητες αφορούν
πωλήσεις είτε απευθείας σε καταναλωτές είτε σε εμπόρους. Πλέον οι αδιάθετες
ποσότητες πατάτας Νευροκοπίου έχουν περιοριστεί σε 3.000 με 4.000 τόνους, και
αναμένεται να εξαντληθούν τις επόμενες μέρες. Μάλιστα πατατοπαραγωγός από το
Νευροκόπι δήλωσε χαρακτηριστικά στο ΑΜΠΕ στη Σοφία Καλυβίδου ότι «σε πέντε-δέκα
μέρες από σήμερα δεν θα έχει μείνει ούτε φλούδα». Οι πατατοπαραγωγοί θα
συνεχίσουν την απευθείας διάθεση του προϊόντος τους στους καταναλωτές, μιας και
κάτι τέτοιο τους εξασφαλίζει μια σειρά από πλεονεκτήματα. «Μέχρι σήμερα
πουλούσαμε την πατάτα σε χαμηλή τιμή και δεν εισπράτταμε άμεσα τα χρήματά μας.
Όταν πουλάμε απευθείας στους καταναλωτές, όπως έγινε φέτος, έχουμε τη ρευστότητα
για να αγοράσουμε τα εφόδια μας και να κάνουμε σωστά τη δουλειά μας», σημειώνει
ο Σάββας Συμεωνίδης, παραγωγός πατάτας από το Νευροκόπι. 

. (ΕΝ) Κύριε Πρόεδρε, θα ήθελα να ξεκινήσω εκφράζοντας τις θερμότερες
ευχαριστίες μου προς το Κοινοβούλιο και την αντιπροσωπεία του Κοινοβουλίου στην
επιτροπή συνδιαλλαγής. Θα ήθελα ιδιαίτερα να ευχαριστήσω τον αντιπρόεδρο κ.
Friedrich και κυρίως τον εισηγητή κ. Hughes για το εξαίρετο έργο τους. Ως
αποτέλεσμα των προσπαθειών, της ικανότητας και της αποφασιστικότητάς τους,
κατέστη επιτέλους εφικτή η υιοθέτηση ενός μέτρου που είχε προτείνει η Επιτροπή
περισσότερα από τρία χρόνια πριν - ένα ιδιαίτερα επιτυχές αποτέλεσμα.
Υιοθετώντας αυτή την οδηγία, κάνουμε ουσιαστική πρόοδο προς την κατεύθυνση της
εξάλειψης των στρεβλώσεων του ανταγωνισμού στον οδικό τομέα, κυρίως όμως προς
την κατεύθυνση της βελτίωσης της οδικής ασφάλειας. Η οδηγία αυτή όχι μόνο θα
επιτρέψει την εξάλειψη των καταχρήσεων στον τομέα αυτό αλλά θα διευκολύνει
επίσης μια καλύτερη ισορροπία μεταξύ των τρόπων μεταφοράς. Η αναζωογόνηση του
σιδηροδρομικού τομέα θα καταστεί εφικτή, μόνο όταν πάψει ο άγριος ανταγωνισμός
των οδικών μεταφορών. Κατά συνέπεια, είναι θεμελιώδες για τα κράτη μέλη να
προβούν στους απαραίτητους ελέγχους προκειμένου να διασφαλίσουν την τήρηση της
νέας νομοθεσίας. Η οδηγία καθορίζει τις ελάχιστες προϋποθέσεις για την οργάνωση
του χρόνου εργασίας των οδηγών και λαμβάνει επίσης υπόψη όλες τις δραστηριότητες
που εκτελούνται από τους οδηγούς εκτός της οδήγησης. Χάρη στο Κοινοβούλιο, η
οδηγία θα μπορέσει τελικά να καλύψει όλους τους οδηγούς όλων των κατηγοριών,
αυτοαπασχολούμενους και μη. Πρόκειται για ένα μεγάλο επίτευγμα σχετικά με την
οδική ασφάλεια, δεδομένου ότι η κούραση προφανώς επηρεάζει όλους τους οδηγούς με
τον ίδιο τρόπο, είτε εργάζονται σε επιχείρηση είτε αυτοαπασχολούνται. Η αίτηση
προς την Επιτροπή να ερευνήσει τις συνέπειες της εξαίρεσης, και να προτείνει, ως
αποτέλεσμα της διερεύνησης αυτής, ειδικούς όρους για τη συμπερίληψη των
αυτοαπασχολούμενων οδηγών στην οδηγία, συνιστά βεβαίως την καλύτερη προσέγγιση.
Επιτρέψτε μου να σας ευχαριστήσω και πάλι για την αποφασιστικότητα που επέδειξαν
οι βουλευτές του Κοινοβουλίου αυτού κατά τη διαδικασία συνδιαλλαγής, η οποία μας
επέτρεψε να υιοθετήσουμε αυτήν την οδηγία. Επίσης, όσον αφορά την έκθεση της κ.
Ghilardotti, θα ήθελα να εκφράσω τα συγχαρητήριά μου τόσο σε αυτήν όσο και σε
όλους τους βουλευτές του Κοινοβουλίου για τη συμφωνία που επετεύχθη μεταξύ
Κοινοβουλίου και Συμβουλίου σχετικά με την πολύ σημαντική αυτή οδηγία. Η
συμφωνία αυτή μπόρεσε να καταστεί εφικτή μόνο χάρη στο πνεύμα συμβιβασμού που
επέδειξαν το Κοινοβούλιο και το Συμβούλιο. Το τελικό σχέδιο της οδηγίας, όπως το
βλέπουμε τώρα, καταρχάς ικανοποιεί πλήρως τους αρχικούς στόχους της Επιτροπής,
δηλαδή τη θέσπιση και ανάπτυξη σε όλη την Ένωση ορθών πρακτικών ενημέρωσης και
διαβούλευσης με τους εργαζόμενους που θα εστιάζονται στην πρόβλεψη και τη
διαχείριση των αλλαγών. Δεύτερον, αφήνει ελεύθερο χώρο δράσης στους κοινωνικούς
εταίρους, κατά την εφαρμογή των διατάξεων της οδηγίας. Τρίτον, είναι συμβατή με
όλα τα εθνικά συστήματα και προσφέρει μηχανισμούς που επιτρέπουν την ομαλή
ένταξη νέων ρυθμίσεων σε καθένα από αυτά. Τέταρτον, αντικατοπτρίζει τις θέσεις
των δύο νομοθετών, καθώς 15 τουλάχιστον από τις τροπολογίες που εγκρίθηκαν από
το Κοινοβούλιο στο πλαίσιο των δύο αναγνώσεων ενσωματώθηκαν στο κείμενο.
Συνεπώς, το ανά χείρας σχέδιο αξίζει την αποδοχή, σαφώς εκ μέρους της Επιτροπής
αλλά και εκ μέρους του Κοινοβουλίου και του Συμβουλίου. Από την στιγμή που θα
έχει εγκριθεί, η οδηγία θα συμπληρώσει το κοινοτικό πλαίσιο στον τομέα της
πληροφόρησης και της διαβούλευσης των εργαζομένων, ένα πλαίσιο το οποίο παρέχει
στις ευρωπαϊκές επιχειρήσεις και στους εργαζομένους σε αυτές ένα ουσιαστικό
εργαλείο που θα διευκολύνει την αλλαγή και θα διασφαλίσει τη συνέχειά της με
κοινωνικά αποδεκτό τρόπο. Η Επιτροπή ελπίζει ιδιαίτερα ότι το σημαντικό έργο που
έχει υλοποιηθεί στον τομέα τα τελευταία χρόνια θα συνεχιστεί μέσω της θετικής
και ενεργού στάσης των κοινωνικών εταίρων απέναντι στα έγγραφα διαβούλευσης που
τους υπεβλήθησαν προ δύο εβδομάδων σχετικά με τις κοινωνικές πτυχές της
αναδιάρθρωσης των επιχειρήσεων. 

Στην πόλη της Κέρκυρας. Η Κέρκυρα, πρωτεύουσα του νησιού με χαρακτηριστικό της
γνώρισμα τα βενετσιάνικα καντούνια και τα αγγλικά αρχοντικά αποτελεί διεθνές
τουριστικό κέντρο. Σύμφωνα με τη μυθολογία ο Ποσειδώνας έφερε στο νησί τη νύμφη
Κέρκυρα, η οποία και έδωσε το όνομα της στο νησί. Λόγω όμως του σχήματός της -
μοιάζει με δρεπάνι - ονομαζόταν και δρέπανον. Το λατινικό όνομά της, Corfu
(Κορφού) οφείλεται στην παραφθορά του βυζαντινού τοπωνυμίου της, Κορυφώ, δηλαδή
"πόλεις των Κορυφών" που προήλθε από τις δύο ακροπόλεις που υπάρχουν στη χώρα.
Σύμφωνα με αναφορές, το νησί πρωτοκατοικήθηκε την Παλαιοιλιθική εποχή,
αποικήθηκε το 775-_750 π.Χ. από τους Ερετριείς και στη συνέχεια από τους
Κορίνθιους ενώ σύμφωνα με τον Όμηρο, εδώ βρήκε καταφύγιο ο Οδυσσέας. Κατά τα
κλασσικά χρόνια αποτέλεσε την πρώτη σημαντική σύγκρουση του Πελοποννησιακού
πολέμου για να περιέλθει στη συνέχεια στη ρωμαϊκή κατοχή. Το Μεσαίωνα δέχθηκε
πολλές επιδρομές από βαρβαρικές φυλές, από κουρσάρους και δύο πολιορκίες από
τους Οθωμανούς. Τελικά, το 1576 μετά από αίτημα της Κέρκυρας, το νησί περιήλθε
υπό την προστασία της Βενετίας. Το 1815, μετά το Βατερλό η Κέρκυρα εντάχθηκε
στην Βρετανική κυριαρχία, η οποία διήρκεσε περίπου πενήντα χρόνια. Η πλούσια
ιστορία του νησιού μαρτυρείται από τον μεγάλο αριθμό των μνημείων και αξιοθέατων
της. Στα ανατολικά της πόλης της Κέρκυρας βρίσκεται το Παλαιό Φρούριο, χτισμένο
τα μέσα του 16ου αιώνα, εντός του οποίου μπορεί κάποιος να δει το ναό του Αγίου
Γεωργίου - μοναδική παγκοσμίως ορθόδοξη εκκλησία δωρικού ρυθμού - και τους
παλιούς αγγλικούς στρατώνες. Στα τείχη του Νέου Φρουρίου, στα δυτικά, υπάρχει
αποτυπωμένο το έμβλημα της Γαληνότατης Δημοκρατίας της Βενετίας, το λιοντάρι του
Αγίου Μάρκου. Το κέντρο ζωής της πόλης βρίσκεται απέναντι από το Παλιό Φρούριο,
στην πλατεία Σπιανάδα, τη μεγαλύτερη πλατεία των Βαλκανίων με εντυπωσιακά
βενετσιάνικα σιντριβάνια. Εκεί μπορεί να δει κάποιος το Λιστόν, ένα κτιριακό
σύμπλεγμα, το αρχαίο υδραγωγείο, το μνημείο της Ένωσης των Επτανήσιων με την
Ελλάδα και την Ιόνιο Ακαδημία. Η εκκλησία του Αγίου Σπυρίδωνα πολιούχου της
Κέρκυρας, όπου φυλάσσεται το ιερό σκήνωμα του Αγίου, χτισμένη το 1589 αποτελεί
σημαντικό μνημείο του νησιού. Σημαντικό είναι και το αρχαιολογικό μουσείο
Κέρκυρας, στο οποίο φιλοξενούνται ευρήματα από ανασκαφές στην Κέρκυρα και τη
Θεσπρωτία και το σπίτι του Διονυσίου Σολωμού, το οποίο λειτουργεί ως μουσείο.
Τέλος στο Ανάκτορο Αγίων Μιχαήλ και Γεωργίου που χρησίμευε ως έδρα του
Μοναστηριακού Τάγματος των Αγίου Γεωργίου και Μιχαήλ βρίσκονται αξιόλογα
δείγματα ασιατικής τέχνης. Η Κέρκυρα είναι προσβάσιμη με ΚΤΕΛ ως την Ηγουμενίτσα
και την Πάτρα και στη συνέχεια με πλοίο ή αεροπορικώς από Αθήνα. 

Η Εισαγγελία της Γερμανίας ερευνά την κατοικία του Κρίστιαν Βουλφ 2012-03-03 Η
Εισαγγελία της Γερμανίας ξεκίνησε την έρευνά της στην κατοικία του πρώην
Προέδρου της Γερμανίας, Κρίστιαν Βουλφ. Η έρευνα της ξεκίνησε δύο εβδομάδες μετά
την παραίτηση του Κρίστιαν Βουλφ απ' τη θέση του Προέδρου της Γερμανίας, λόγω
σκανδάλου για παθητική δωροδοκία. Απ' το σπίτι του Κρίστιαν Βουλφ κατασχέθηκαν
υπολογιστές και σκληροί δίσκοι. «Ο Κρίστιαν Βουλφ ήταν πολύ συνεργάσιμος»,
ανάφερε εκπρόσωπος της Εισαγγελίας. Νωρίτερα, ο Κρίστιαν Βουλφ έδωσε την
συγκατάθεση του για την έρευνα και δεν χρειάστηκε ειδικό ένταλμα. 

Ο Σνόουντεν ζητά προσωρινό άσυλο στη Ρωσία. Ο πρώην συμβασιούχος της
αμερικανικής Υπηρεσίας Εθνικής Ασφάλειας, Έντουαρντ Σνόουντεν, επιδιώκει
προσωρινό άσυλο στη Ρωσία, έως ότου μπορέσει να ταξιδέψει στη Λατινική Αμερική
και το Κρεμλίνο έχει αφήσει να εννοηθεί ότι ενδεχομένως να του επιτρέψει να
παραμείνει στη χώρα, αν σταματήσει να διαρρέει πληροφορίες για τα απόρρητα
προγράμματα των ΗΠΑ. Ο 30χρονος Σνόουντεν συναντήθηκε την Παρασκευή, στο
αεροδρόμιο της Μόσχας, με ακτιβιστές για θέματα ανθρωπίνων δικαιωμάτων και
Ρώσους δικηγόρους. Αργότερα η οργάνωση Wikileaks έδωσε στη δημοσιότητα
ανακοίνωση του Σνόουντεν που αναφέρει ότι θα ήθελε να παραμείνει στη Ρωσία, έως
ότου μπορέσει να μεταβεί με ασφάλεια στη Λατινική Αμερική. Εδώ στην Ουάσιγκτον,
ο Λευκός Οίκος δήλωσε ότι υπάρχουν "απολύτως δικαιολογημένοι" λόγοι για την
έκδοση του Σνόουντεν από τη Ρωσία στις ΗΠΑ. Πάντως ο Ρώσος Πρόεδρος Βλαντιμίρ
Πούτιν έχει απορρίψει το αμερικανικό αίτημα, συνιστώντας όμως παράλληλα στο
Σνόουντεν να αναχωρήσει για άλλη χώρα. Αναμένεται ότι ο Πρόεδρος Ομπάμα θα
επικοινωνήσει τηλεφωνικά με το ρώσο ομόλογό του για το θέμα. Ο Έντουαρντ
Σνόουντεν, που παραμένει επί τρεις εβδομάδες στην αίθουσα μετεπιβιβάσεων του
αεροδρομίου Σερεμέτιεβο της Μόσχας, είχε ξαναζητήσει άσυλο απ’ τη Ρωσία, αλλά
απέσυρε τότε το αίτημα όταν ο κ. Πούτιν είχε δηλώσει ότι για να του δοθεί άσυλο
θα πρέπει να σταματήσει να διαρρέει άλλες λεπτομέρειες για τα απόρρητα
προγράμματα των ΗΠΑ. 

Η Ιερά Μονή Ευαγγελίστριας στη Σκιάθο. Το 1794 οι αγιορείτες μοναχοί Νύμφωνας
Χίος και Γρηγόριος Χατζησταμάτης ίδρυσαν την Ιερά Μονή της Ευαγγελίστριας, η
οποία τότε ονομαζόταν "Νέο Μοναστήρι" για να ξεχωρίζει από τα παλαιότερα. Το
ανδρικό μοναστήρι, που ολοκληρώθηκε το 1806, διαδραμάτισε σημαντικό ρόλο κατά τη
διάρκεια της ιστορίας του καθώς συνέβαλε στον απελευθερωτικό αγώνα κατά των
Τούρκων και αποτέλεσε καταφύγιο άπορων οικογενειών. Εδώ σχεδιάστηκε, ευλογήθηκε
και υψώθηκε η πρώτη σημαία της Νεώτερης Ελλάδας και δόθηκε ο όρκος της
ελευθερίας από τους Θεόδωρο Κολοκοτρώνη, Γιάννη Σταθά, Παπαβλαχάβα και Νικοτσάρα
τον Σεπτέμβριο_του_1807. Η Μονή αποτελεί ένα από τα πιο αξιόλογα μνημεία των
Βόρειων Σποράδων καθώς σώζονται το καθολικό - σταυροειδής τετρακίονος με τρούλλο
-, σημαντικές τοιχογραφίες του 18ου αιώνα, η εστία, ο κλίβανος και τα
ημιερειπωμένα κελιά της νότιας πτέρυγας. Στο μικρό μουσείο που λειτουργεί, ο
επισκέπτης μπορεί να δει εκκλησιαστικά κειμήλια όπως εικόνες και ιερά σκεύη, το
αργυρόδετο Ευαγγέλιο του 1539 και το γράμμα του Γρηγορίου Ε'. Στις 15__Αυγούστου
τελείται ένα μοναδικό έθιμο, ο Επιτάφιος της Παναγίας ενώ στις 21_Νοεμβρίου
πραγματοποιείται το Πανηγύρι της Παναγιάς της Εικονίστρας. 

Αμερικανοί παράγοντες συνάντησαν τους λιγοστούς χρήστες του διαδικτύου στη
Βόρεια Κορέα. Η Βόρεια Κορέα επέτρεψε σε μια μικρή ομάδα Αμερικανών να έρθουν σε
επαφή με τον μικρό αριθμό ατόμων που έχουν πρόσβαση στο διαδίκτυο στην αυστηρά
ελεγχόμενη ασιάτικη χώρα. Η ιδιωτική αντιπροσωπεία, στην οποία συμμετέχουν ο
Πρόεδρος της Google, Έρικ Σμιτ, και ο πρώην Κυβερνήτης του Νέου Μεξικού, Μπιλ
Ρίτσαρντσον, μετείχε την Τρίτη σε ξενάγηση στο εργαστήρι διαδικτύου του
πανεπιστημίου Κιμ Ιλ Σουνγκ στην Πιονγκγιάνγκ. Τα μέλη της αντιπροσωπείας είχαν
την ευκαιρία να συνομιλήσουν με φοιτητές που θα μπορούσαν να χρησιμοποιήσουν τη
μηχανή αναζήτησης της "Google" για την πρόσβασή τους στο διαδίκτυο. Η Κυβέρνηση
της Βόρειας Κορέας απαγορεύει στην πλειοψηφία των πολιτών να έχουν πρόσβαση στο
διαδίκτυο, για να τους προστατέψει, όπως αναφέρει, από τις εξωτερικές επιρροές.
Ωστόσο, τα τελευταία χρόνια δίνεται άδεια σε ορισμένους φοιτητές ανώτατων
εκπαιδευτικών ιδρυμάτων να ψάχνουν πράγματα στο διαδίκτυο, υπό αυστηρούς
περιορισμούς και παρακολούθηση. Η αμερικανική αντιπροσωπεία έφτασε στην
Πιονγκγιάνγκ την Δευτέρα για τετραήμερη επίσκεψη, την οποία ο Μπιλ Ρίτσαρντσον
χαρακτήρισε "ανθρωπιστικού χαρακτήρα". Πάντως, το Υπουργείο Εξωτερικών των ΗΠΑ
έχει επικρίνει το εν λόγω ταξίδι, χαρακτηρίζοντας "άστοχη" τη χρονική περίοδο
που πραγματοποιείται. 

Κύριε Πρόεδρε, αγαπητοί συνάδελφοι, είχαμε ήδη την ευκαιρία στις 15_Ιανουαρίου
να σας συγχαρούμε για την ανάληψη του αξιώματός σας. Θα επαναλάβω εδώ τα
συγχαρητήριά μου. Θέλω όμως να σας εκφράσω ειδικά τα συγχαρητήρια και την
εκτίμηση της Ομάδας μας για όσα είπατε προ ολίγου. Ακούγοντας τα λόγια σας
ένιωθε κανείς ότι δεν θεωρείτε την αποστολή σας ως Προέδρου απλή εκπροσώπηση του
Κοινοβουλίου προς τα έξω, παρά αντίθετα ενδιαφέρεστε θερμά για την πολιτική, για
όλα όσα μπορούμε να κάνουμε εδώ στο Ευρωπαϊκό Κοινοβούλιο. Αυτό είναι
τουλάχιστον το πνεύμα που αντιληφθήκαμε εμείς εδώ πέρα. Θα θέλαμε να σας
ευχαριστήσουμε γι' αυτό και να σας ευχηθούμε να μπορέσετε να διατηρήσετε την
πολιτική αυτή στο πρακτικό σας έργο αυτών των δυόμισι ετών. Κύριε Πρόεδρε, σας
είμαι εξαιρετικά ευγνώμων για το ότι ταχθήκατε υπέρ της πρότασης να
προσκαλέσουμε στο Ευρωπαϊκό Κοινοβούλιο, στις Ομάδες μας, παρατηρητές από τις
υποψήφιες για ένταξη χώρες μετά από την υπογραφή των συνθηκών. Θεωρώ ότι
πρόκειται για μία εξαιρετική ιδέα, την οποία άλλωστε υποστηρίζουμε εδώ και πολύν
καιρό ως Ομάδα του ΕΛΚ-ΕΔ. Διότι πρέπει να καταστήσουμε φανερό ότι στον πολιτικό
διάλογο δεν πρέπει να κυριαρχούν ζητήματα όπως πότε θα εφαρμοσθούν πλήρως οι
γεωργικές ενισχύσεις στις υποψήφιες χώρες και πότε θα έχουν εκπληρωθεί ορισμένοι
άλλοι όροι. Αντίθετα, πρέπει να καταστήσουμε τώρα σαφές στους πολίτες των
συγκεκριμένων χωρών ότι είναι καλοδεχούμενοι στην κοινότητα αξιών μας. Για τον
ίδιο λόγο θέλουμε επίσης να καλωσορίσουμε σύντομα στο Ευρωπαϊκό Κοινοβούλιο
βουλευτές των εθνικών κοινοβουλίων ως παρατηρητές, ως συνομιλητές, ως
προσωπικότητες με τις οποίες θα διαβουλευθούμε σχετικά με το μέλλον της Ευρώπης.
Θα σας υποστηρίξουμε απόλυτα εάν το θεσμοθετήσετε αυτό σύντομα με αποφάσεις.
Αναφερθήκατε δικαιολογημένα στη στρατηγική εταιρική σχέση στον χώρο της
Μεσογείου. Επίσης, μιλήσατε και για τα ανθρώπινα δικαιώματα. Ωστόσο είναι πολύ
εύκολο να μιλάει κανείς εδώ στο Σώμα αφηρημένα για τα ανθρώπινα δικαιώματα. Τις
τελευταίες εβδομάδες και μήνες συζητήσαμε για την τρομοκρατία. Η Ομάδα μου
τάσσεται αναντίρρητα υπέρ της καταπολέμησης της τρομοκρατίας. Πρέπει ωστόσο να
προσέξουμε στις εβδομάδες, τους μήνες και τα χρόνια που έχουμε μπροστά μας να
μην επιτρέψουμε παραβιάσεις των ανθρωπίνων δικαιωμάτων στο όνομα της
καταπολέμησης της τρομοκρατίας. (Χειροκροτήματα) Τούτο σημαίνει ότι πρέπει να
υψώνουμε τη φωνή μας όταν παραβιάζονται τα ανθρώπινα δικαιώματα. Αναφέρω ένα
συγκεκριμένο παράδειγμα: την Τσετσενία. Δεν επιτρέπεται να κλείνουμε τα μάτια
μπροστά σε όσα συμβαίνουν στην Τσετσενία απλά και μόνο επειδή υποστηρίζουμε ότι
πρέπει να καταπολεμήσουμε την τρομοκρατία. Δεν μπορούμε να επιτρέψουμε κάτι
τέτοιο! (Χειροκροτήματα) Αναφερθήκατε στην διοργανική ισορροπία. Παρατηρώ με
μεγάλη ανησυχία ότι ορισμένες κυβερνήσεις, ανεξάρτητα από τους εκάστοτε λόγους,
επιχειρούν σήμερα να περιορίσουν τη λειτουργία της Ευρωπαϊκής Ένωσης ως
θεματοφύλακα των συνθηκών. Η Ομάδα μας δεν θα επιτρέψει - ακόμη κι αν έχει κατά
καιρούς διαφωνίες με κάποιες κυβερνήσεις - να παραβλαφθούν τα δικαιώματα και οι
αρμοδιότητες της Επιτροπής, η οποία είναι ένα αποφασιστικής σημασίας κοινοτικό
θεσμικό όργανο. Η Επιτροπή είναι ο θεματοφύλακας των συνθηκών! Κυρία Αντιπρόεδρε
Loyola de Palacio, σας ενθαρρύνουμε να συνεχίσετε με αποφασιστικότητα τον δρόμο
σας! Θα είμαστε στο πλευρό σας. Επίσης, ακούγονται διάφορα σχετικά με τη
συντακτική συνέλευση. Όπως είναι γνωστό, σήμερα το απόγευμα θα έχουμε σχετικές
διαβουλεύσεις με τον Πρόεδρο. Θεωρώ ότι πρέπει να αντιδράσουμε εκ προοιμίου στη
δημιουργία κάθε εντύπωσης ότι η συντακτική συνέλευση δεν θα παίξει καίριο ρόλο.
Έχουμε Προεδρείο στο οποίο υπάρχουν τρεις προσωπικότητες με ιδιαίτερα αξιώματα:
ο πρόεδρος και οι δύο αντιπρόεδροι. Χρειαζόμαστε διαδικασίες για τις εργασίες
της συντακτικής συνέλευσης. Αυτή είναι άλλωστε η νέα μέθοδος, εσείς το είπατε.
Χρειαζόμαστε έναν τρόπο εργασίας διαφανή και ανοιχτό. Για τον λόγο αυτόν, η
συνέλευση πρέπει να αποτελέσει στο σύνολό της το επίκεντρο των εργασιών. Οι
εργασίες δεν μπορούν να μεταβιβαστούν στο προεδρείο ή στους τρεις προεξάρχοντες,
δηλαδή τον πρόεδρο και τους δύο αντιπροέδρους. Είναι ασφαλώς σαφές ότι το
προεδρείο κατέχει ηγετικό ρόλο. Ωστόσο ο ρυθμός των εργασιών - και ως προς το
ζήτημα της συχνότητας των συναντήσεων της συντακτικής συνέλευσης - πρέπει να
διασφαλίζει ότι η συνέλευση είναι εκείνη που διεξάγει τη συζήτηση για το μέλλον
της Ευρώπης. Σχετικά τώρα με το θέμα του καθεστώτος, το οποίο αναφέρατε: η Ομάδα
μας είναι υπέρ του να αποκτήσουμε καθεστώς βουλευτών. η Ομάδα μας είναι υπέρ του
να αποκτήσουμε καθεστώς βουλευτών. Όμως, λέμε επίσης ότι πρέπει να διασφαλίζεται
η ανεξαρτησία των βουλευτών και η αξιοπρέπειά τους και από νομική άποψη εμείς
πρέπει να συντάξουμε το συγκεκριμένο καταστατικό κι όχι το Συμβούλιο! Σε
τελευταία ανάλυση λοιπόν το ζητούμενο δεν είναι να πούμε "ναι" σε κάτι που
προτείνει το Συμβούλιο, αντίθετα, εμείς είμαστε που υποβάλλουμε τις προτάσεις
και μετά από αυτό πρέπει να καταλήξουμε σε κάτι από κοινού με το Συμβούλιο.
Κύριε Πρόεδρε, επιτρέψτε μου να κλείσω με μία παρατήρηση: αναφερθήκατε προ
ολίγου στην έκθεση του συναδέλφου Karl von Wogau σχετικά με τις προτάσεις για
τις χρηματοπιστωτικές υπηρεσίες και στην τελική έκθεση Lamfalussy, για την οποία
διεξαγάγαμε χθες ψηφοφορία. Θεωρώ - και λέγοντας αυτά απευθύνομαι και στο
Συμβούλιο, κύριε Ramon de Miguel, ότι τούτο ήταν μια ευτυχής στιγμή για τα τρία
θεσμικά όργανα, δηλαδή την Επιτροπή, το Συμβούλιο και το Κοινοβούλιο. Αν
αντιμετωπίσουμε μελλοντικά με τον τρόπο αυτόν την αποστολή μας, θα σημειώσουμε
επιτυχίες. Το ζητούμενο δεν είναι μόνον ποιος θα επιτύχει τα περισσότερα, η
Επιτροπή ή το Συμβούλιο ή εμείς ως Κοινοβούλιο, όχι! Η κοινή μας αποστολή είναι
να προχωρήσει η Ευρώπη. Κύριε Πρόεδρε, ήταν σαφές ότι αυτό το πνεύμα διέπνεε όσα
είπατε. Εμείς βρισκόμαστε στο πλευρό σας και σας ενθαρρύνουμε να επιβάλετε με
ζήλο και συνέπεια στα δυόμισι χρόνια της προεδρίας σας όσα είπατε σήμερα.
(Χειροκροτήματα) 

. (ΕΝ) Συνειδητοποιώ με ανακούφιση ότι δεν είμαι ο αρμόδιος Επίτροπος ούτε για
τη φορολογία ούτε για τη νομισματική ένωση, αλλά απλά ο Επίτροπος για την
ταπεινή πολιτική ανταγωνισμού η οποία, παρόλα ταύτα, έχει να διαδραματίσει ένα
ρόλο και προσπαθεί να τον διαδραματίσει δραστήρια - με την υποστήριξη του
Κοινοβουλίου, η οποία είναι εμφανής για μία ακόμη φορά σήμερα. Όσον αφορά τον
ανταγωνισμό καθαυτόν, γιατί να μην είμαστε ακόμη πιο φιλελεύθεροι και να
αποφύγουμε την εφαρμογή ειδικών τομεακών κανόνων; Λοιπόν, εξετάσαμε αυτό το
ενδεχόμενο και μετά από λεπτομερή ανάλυση, καταλήξαμε στο ακόλουθο συμπέρασμα.
Αν δεν είχαμε ειδικούς τομεακούς κανόνες ανταγωνισμού, ο κλάδος θα υπήγετο στην
εφαρμογή του κανονισμού απαλλαγής κατά κατηγορία σχετικά με τους κάθετους
περιορισμούς. Αυτό θα είχε δύο βασικά μειονεκτήματα. Θα επέτρεπε στον κλάδο να
χρησιμοποιεί συμφωνίες διανομής παρεμφερείς με αυτές που επιτρέπονται σήμερα,
σχετικά με τις οποίες η έκθεση αξιολόγησής μας ήταν εντελώς αρνητική. Επίσης, η
εφαρμογή του γενικού καθεστώτος δεν θα ήταν ένας ικανοποιητικός τρόπος για τη
βελτίωση του ανταγωνισμού στην αγορά υπηρεσιών μετά την πώληση. Ως αποτέλεσμα,
οι ανεξάρτητοι επισκευαστές θα αποκλείονταν από την αγορά. Αυτό είναι σαφώς κάτι
που δεν θα μπορούσε να γίνει δεκτό. Επιπλέον, αν δεν καθιερωνόταν κανένα νέο
ρυθμιστικό καθεστώς, όλα τα οχήματα με κινητήρα θα συνέχιζαν πιθανότατα να
διανέμονται μέσω του ίδιου τύπου επιλεκτικών και αποκλειστικών συστημάτων
διανομής. Τελευταίο, αλλά όχι λιγότερο σημαντικό, το γενικό καθεστώς δεν
προσφέρει διατάξεις που είναι ζωτικής σημασίας στον τομέα του αυτοκινήτου για να
διασφαλίσει τα οφέλη για τον καταναλωτή. Αυτό συμβαίνει με την αποκαλούμενη
ρήτρα διαθεσιμότητας, που επιτρέπει, για παράδειγμα, σε ένα βρετανό καταναλωτή
να αγοράσει ένα αυτοκίνητο με δεξιόστροφη λήψη κίνησης σε μια χώρα όπου οδηγούν
αριστερά. Έτσι, αν και είμαστε καταρχήν κατά των ειδικών τομεακών κανόνων, όπως
είδατε με τη δέσμη μέτρων για τις τηλεπικοινωνίες που κατέθεσε ο συνάδελφός μου,
κ. Liikanen, μετακινηθήκαμε κάπως προς την έγκριση γενικών κανόνων ανταγωνισμού.
Αλλά εδώ η ειδική φύση της κατάστασης μας οδήγησε να πιστεύουμε σθεναρά ότι ένας
κανόνας ειδικά για τον τομέα θα ήταν πιο κατάλληλος. Όσον αφορά τις υπεραγορές,
για παράδειγμα, μπορώ μόνο να πω ότι κατά τη διάρκεια της μακράς διαδικασίας
διαβούλευσης που ανέλαβε η Επιτροπή, καμία υπεραγορά ή ένωση που να εκπροσωπεί
υπεραγορές δεν εξέφρασε ευθέως την επιθυμία να πουλά αυτοκίνητα σε μόνιμη βάση.
Αφετέρου, δεν θα ήταν αλήθεια να υπαινιχθεί κανείς ότι το σχέδιο κανονισμού που
εγκρίθηκε σήμερα δεν δίνει επιχειρηματικές ευκαιρίες στις υπεραγορές. Μια
υπεραγορά θα μπορούσε να διαθέτει προς πώληση μία ή πολλές μάρκες αν πληροί τα
κριτήρια που καθορίζει ο κατασκευαστής. Παρομοίως, μπορεί να λειτουργήσει ως
μεσάζοντας για τους καταναλωτές. Τέλος, σχετικά με τα δύο θέματα που δεν αφορούν
τον ανταγωνισμό, αλλά έχουν κάποια σχέση με τις τιμές, τη φορολογία και το ευρώ,
δεν θα επεκταθώ πέραν της απάντησης που έδωσα σχετικά με το ζήτημα του ΗΒ, τα
αυτοκίνητα και το ευρώ. Όσο για τη φορολογία, ο αξιότιμος βουλευτής υπογράμμισε
ότι υπάγεται στην εθνική αρμοδιότητα και ότι μπαίνει κανείς στον πειρασμό, με
κίνδυνο να φανεί ανακόλουθος, να πει ότι πρέπει να διατηρηθεί πάση θυσία ως
εθνικό προνόμιο, ζήτησε εντούτοις από τον Επίτροπο να πιέσει ενεργά για την
εναρμόνιση. Θα μεταβιβάσω, ωστόσο, το μήνυμα αυτό στον συνάδελφό μου, κ.
Bolkestein. 

Οι προϋποθέσεις που έθεσε η Βόρεια Κορέα για την έναρξη συνομιλιών. Η άρση του
εμπάργκο του ΟΗΕ και η παύση των στρατιωτικών ασκήσεων από τις ΗΠΑ και τη Νότια
Κορέα είναι οι προϋποθέσεις που θέτει η Βόρεια Κορέα, για την έναρξη συνομιλιών
με την Ουάσιγκτον. Οι όροι ανακοινώθηκαν από την Εθνική Επιτροπή Άμυνας της
Πιονγκγιάνγκ, μέσω του Κρατικού Πρακτορείου Ειδήσεων. Η ανακοίνωση αυτή μπορεί
να ερμηνευτεί ως πιθανό σημάδι ότι μετά από εβδομάδες απειλών εναντίον των
Ηνωμένων Πολιτειών και της Νότιας Κορέας, η Πιονγκγιάνγκ τελικά εξετάζει την
πιθανότητα διαλόγου. Σύμφωνα με τον εκπρόσωπο τύπου του Λευκού Οίκου Josh
Earnest, οι Ηνωμένες Πολιτείες είναι ανοιχτές σε αξιόπιστες και γνήσιες
διαπραγματεύσεις. Ωστόσο, κάτι τέτοιο απαιτεί ξεκάθαρες ενδείξεις από πλευράς
Βόρειας Κορέας, που μέχρι τώρα δεν έχουν εμφανιστεί. 

Αυξάνονται οι αυτοκτονίες νέων στη Ρωσία 2012-03-13 Στη Ρωσία αυξάνεται συνεχώς
ο αριθμός των αυτοκτονιών των νέων ανθρώπων, δίνοντας στη χώρα την τρίτη θέση
στην κατάταξη για τους αριθμούς αυτοκτονιών παγκοσμίως - μετά τις γειτονικές
Λευκορωσία και Καζακστάν. Σύμφωνα με έρευνες, στη Ρωσία ο ένας στους πέντε
ανθρώπους κάτω των 20 ετών προτιμά να βάλει τέλος στη ζωή του - αριθμός
τριπλάσιος απ' αυτόν που παρουσιάζουν οι ΗΠΑ. Τώρα τελευταία, στη Ρωσία
σημειώθηκαν τρείς αυτοκτονίες ατόμων μεταξύ 10-13 ετών. Συγκριτικά, τα αγόρια
αυτοκτονούν περισσότερες φορές απ' ότι τα κορίτσια. Κατά τους ειδικούς, «αίτια
αυτών των τραγικών συμβάντων αποτελούν το αλκοόλ, η βία εντός της οικογένειας
και οι κακές σχέσεις νέων - γονέων. Στις μεγάλες πόλεις κύρια αιτία είναι η
απομόνωση ενώ στις μικρότερες είναι οι αυστηροί κανόνες». 

Ενθαρρυντικά τα νέα για τη γρίπη των πτηνών Στην παρασκευή ενός εμβολίου για
ανθρώπους κατά της γρίπης των πτηνών θα προχωρήσει το Βιετνάμ, όπου 33 άνθρωποι
έχουν χάσει τη ζωή τους εξαιτίας της θανατηφόρας αρρώστιας. Μάλιστα, όπως
ανακοινώνουν οι υπεύθυνοι επιτάχυναν τις έρευνες, οι οποίες ξεκίνησαν τον Απρίλη
του 2004, ώστε να έχει παρασκευαστεί ένα εμβόλιο μέχρι το τέλος του χρόνου. "Θα
καταβάλουμε κάθε προσπάθεια για να ολοκληρώσουμε την έρευνα το συντομότερο
δυνατόν γιατί το Βιετνάμ έχει πραγματικά ανάγκη το εμβόλιο αυτό", τόνισε η
Νγκουγέν Τι Χονγκ Χανχ αναπληρώτρια διευθύντρια του Εθνικού Ινστιτούτου
Επιδημιολογίας. Οι πρώτες δοκιμές έχουν γίνει σε πουλερικά και ποντίκια και
αποδείχθηκαν επιτυχημένες, ενώ θα ακολουθήσουν πειράματα σε πιθήκους. "Μετά τις
δοκιμές σε πιθήκους θα ζητήσουμε από το υπουργείο Υγείας της χώρας να μας
επιτρέψει να δοκιμάσουμε το εμβόλιο σε εκατό ανθρώπους", πρόσθεσε η κα. Χανχ.
Ανάλογα πειράματα πραγματοποιούν και άλλες χώρες. Στο Βιετνάμ, έχουν πεθάνει
περισσότερα από 1,5 εκατομμύρια πουλερικά εξαιτίας της ασθένειας, ενώ κρούσματα
έχουν εμφανιστεί στις 35 από τις 64 πόλεις και επαρχίες. 

Το 1951, ο Λαϊκός Απελευθερωτικός Στρατός της Κίνας εισέβαλε στο Θιβέτ. Μετά την
αποτυχημένη εξέγερση του 1959, ο Δαλάι Λάμα φυγαδεύτηκε στην Ινδία. Το 1991
ισχυρίστηκε πως οι Κινέζοι άποικοι στο Θιβέτ δημιουργούν ένα "Κινεζικό
Απαρτχάιντ": Οι νέοι Κινέζοι άποικοι έχουν δημιουργήσει μία εναλλασσόμενη
κοινωνία: ένα κινεζικό απαρτχάιντ το οποίο, μέσω της άρνησης ίσων κοινωνικών και
οικονομικών δικαιωμάτων στην ίδια μας τη γη, προσπαθεί να μας καταβάλει και να
μας απορροφήσει. Σε μία συλλογή ομιλιών του, που εκδόθηκε στην Ινδία το 1998, ο
Δαλάι Λάμα έκανε ξανά λόγο για "κινεζικό απαρτχάιντ", μέσω της άρνησης ίσων
κοινωνικών και οικονομικών δικαιωμάτων για τους Θιβετιανούς. Υποστήριξε πως τα
ανθρώπινα δικαιώματα των Θιβετιανών παραβιάζονται μέσω διακρίσεων, σε εφαρμογή
μιας πολιτικής που οι Κινέζοι αποκαλούν "διαχωρισμός και αφομοίωση". Σύμφωνα με
τον αμερικανικό οργανισμό Heritage Foundation: Αν το ζήτημα της εθνικής
κυριαρχίας του Θιβέτ είναι ζοφερό, οι απορίες για την αντιμετώπιση των
Θιβετιανών είναι ξεκάθαρες. Μετά την εισβολή τους στο Θιβέτ το 1950, οι Κινέζοι
κομμουνιστές σκότωσαν πάνω από ένα εκατομμύριο Θιβετιανούς, κατέστρεψαν
περισσότερα από 6.000 μοναστήρια, και μετέτρεψαν τη βορειοανατολική επαρχία, την
Amdo, σε ένα γκούλαγκ που στεγάζει σύμφωνα με εκτιμήσεις έως και δέκα
εκατομμύρια ανθρώπους. 250.000 Κινεζικά στρατεύματα παραμένουν σταθμευμένα στο
Θιβέτ. Επίσης, περίπου 7,5 εκατομμύρια Κινέζοι έχουν ανταποκριθεί στα κίνητρα
της κυβέρνησης για αποικισμό του Θιβέτ, ξεπερνώντας τους 6 εκατομμύρια
Θιβετιανούς. Εξαιτίας του, όπως έχει οριστεί, κινεζικού απαρτχάιντ, οι
Θιβετιανοί έχουν σήμερα χαμηλότερο προσδόκιμο ζωής, ποσοστό αλφαβητισμού, και
κατά κεφαλή εισόδημα από τους Κινέζους αποίκους του Θιβέτ. Το 2001, εκπρόσωποι
ομάδων των εξόριστων Θιβετιανών κατάφεραν να πάρουν διαπίστευση για συμμετοχή σε
μία συνάντηση μη κυβερνητικών οργανώσεων, υπό την αιγίδα του ΟΗΕ. Στις
29_Αυγούστου, ο επικεφαλής του Θιβετιανού συνασπισμού, Jampal Chosang, ανέφερε
πως η Κίνα δημιούργησε "μία νέα μορφή απαρτχάιντ" στο Θιβέτ επειδή "η θιβετιανή
κουλτούρα, θρησκεία, και εθνική ταυτότητα θεωρούνται ως απειλή" από την Κίνα. Η
Θιβετιανή Κοινότητα του Ηνωμένου Βασιλείου κάλεσε τη βρετανική κυβέρνηση να
"καταδικάσει το καθεστώς απαρτχάιντ στο Θιβέτ που αντιμετωπίζει τους Θιβετιανούς
ως μειονότητα στη δική τους γη, και που τους φέρνει αντιμέτωπους με διακρίσεις
στη χρήση της γλώσσας τους, στην εκπαίδευση, στην άσκηση της θρησκείας τους, και
στην αγορά εργασίας". 

Στις 3_Σεπτεμβρίου_1895 ξέσπασε επανάσταση, που δεν βρήκε σύμφωνο το Βενιζέλο, ο
οποίος θεωρούσε ότι οι Κρητικοί δεν έπρεπε να ενεργούν αυτοβούλως αλλά σε
συνεννόηση με την ελληνική κυβέρνηση στην Αθήνα. Πίστευε ότι το κίνημα τη
συγκεκριμένη στιγμή και αποτέλεσμα δεν θα είχε και την νεοσχηματισθείσα
κυβέρνηση της Αθήνας θα έφερνε σε δύσκολη θέση καθώς είχε να αντιμετωπίσει και
το οικονομικό πρόβλημα της Ελλάδας που μόλις πριν από λίγο είχε κηρύξει
πτώχευση. Όντως τελικά το κίνημα των Κρητικών προσωρινά ανεστάλη. Το κρητικό
ζήτημα φαινόταν να οδεύει προς λύση μετά την επέμβαση των Μεγάλων Δυνάμεων που
είχαν υπογράψει τη Συνθήκη του Βερολίνου και ήθελαν τώρα να επιβάλουν στην Υψηλή
Πύλη ν' αναγνωρίσει την αυτονομία του νησιού. Ενώ τον Ιανουάριο_του_1897
γίνονταν σφαγές στα Χανιά και στο Ρέθυμνο, ο Βενιζέλος που περιόδευε στο νησί,
έσπευσε στη Μαλάξα, κοντά στα Χανιά όπου είχαν συγκεντρωθεί περισσότεροι από
2.000 επαναστάτες και τέθηκε επικεφαλής τους. Πρότεινε να επιτεθούν μαζί με
άλλους επαναστάτες που ήταν στο Ακρωτήρι, στους Τούρκους και να τους εκτοπίσουν
από την πεδιάδα (η Μαλάξα είναι σε κάποιο υψόμετρο). Πέρασε ο ίδιος νύχτα στο
Ακρωτήρι όπου ύψωσε την ελληνική σημαία. Οι Τούρκοι ζήτησαν τη βοήθεια των ξένων
ναυάρχων και επιτέθηκαν στους επαναστάτες. Προκλήθηκε γενικευμένη σύγκρουση. Τα
ευρωπαϊκά πολεμικά χτύπησαν με τα πυροβόλα τους, τους επαναστάτες στο Ακρωτήρι,
ρίχνοντας τη σημαία που υψώθηκε αμέσως πάλι υπό τις θυελλώδεις ζητωκραυγές των
πληρωμάτων των ελληνικών πολεμικών που ναυλοχούσαν στ' ανοιχτά αλλά δεν
μπορούσαν να επέμβουν ενώ στο θωρηκτό "Ύδρα" γινόταν ανάκρουση του Εθνικού μας
Ύμνου. Το ίδιο βράδυ του βομβαρδισμού, ο Βενιζέλος συνέταξε διαμαρτυρία προς
τους ξένους ναυάρχους, την οποία προσυπέγραψαν όλοι οι οπλαρχηγοί που βρίσκονταν
στο Ακρωτήρι. Στους ναυάρχους την μετέφερε ο επικεφαλής της ελληνικής ναυτικής
μοίρας Ράινεκ. Τους έγραφε ότι οι επαναστάτες θα κρατούσαν τις θέσεις τους μέχρι
να σκοτωθεί κι ο τελευταίος από τις οβίδες των ευρωπαϊκών πολεμικών προκειμένου
να μην αφήσουν τους Τούρκους να πάρουν το Ακρωτήρι. Ο βομβαρδισμός αυτός
χριστιανικών πλοίων εναντίον Χριστιανών που ήθελαν την ελευθερία τους, προκάλεσε
μεγάλη συγκίνηση και στην Ελλάδα και στην Ευρώπη. Σε πολλές ευρωπαϊκές
πρωτεύουσες έγιναν διαδηλώσεις συμπαράστασης στους επαναστάτες ενώ το προεδρείο
της Βουλής των Ελλήνων στην Αθήνα έπαιρνε πλήθος τηλεγραφήματα από διασημότητες
της εποχής που συνιστούσαν στην ελληνική κυβέρνηση να τηρήσει πιο αποφασιστική
στάση υπέρ των Κρητικών. Η επανάσταση οδήγησε στον άτυχο Ελληνοτουρκικό πόλεμο
του 1897 κατά τον οποίο τα τουρκικά στρατεύματα νίκησαν κατά κράτος τα
αντίστοιχα ελληνικά στο Θεσσαλικό μέτωπο. Το όνειρο της ένωσης του νησιού με την
μητέρα Ελλάδα φαινόταν να απομακρύνεται. Στις 25_Αυγούστου_1897, ο Βενιζέλος
έστειλε διακοίνωση στον αρχηγό του ευρωπαϊκού στόλου, αναφέροντας ότι η μόνη
σωστή λύση του Κρητικού ζητήματος θα ήταν η ένωση του νησιού με την Ελλάδα. Αφού
όμως η Ελλάδα απέσυρε τη στρατιωτική δύναμη που είχε στο νησί, αναγνωρίζοντας
την αυτονομία του, θα έπρεπε και η Κρήτη, για να μην φέρει σε δύσκολη θέση την
Αθήνα, να δεχθεί ως προσωρινή λύση την αυτονομία, εναποθέτοντας τις ελπίδες για
οριστική λύση στις Μεγάλες Δυνάμεις. Οι Τούρκοι πρότειναν να γίνει ανταλλαγή της
Κρήτης με τη Θεσσαλία που την κατείχε ο στρατός τους. Η πρόταση αυτή απορρίφθηκε
καθώς θεωρήθηκε εμπαιγμός και για τους Κρητικούς και για τις Μεγάλες Δυνάμεις.
Την κυβέρνηση Δηλιγιάννη διαδέχθηκε η κυβέρνηση Ράλλη κι αυτήν η κυβέρνηση
Αλέξανδρου Ζαΐμη, που υπέγραψε στην Κωνσταντινούπολη συνθήκη ειρήνης με την
Τουρκία. Κατόπιν οι Μεγάλες Δυνάμεις ξεκίνησαν τη διαδικασία διακανονισμού του
Κρητικού ζητήματος, που όμως τραβούσε μακριά. Προτάθηκαν για τη θέση του Γενικού
Διοικητή του νησιού οι Δροζ, Σέφερ, ο Μαυροβούνιος Πέτροβιτς Μπόζα, ο πρίγκιπας
Βάττεμβεργ ενώ οι Τούρκοι ήθελαν γι' αυτή τη θέση τον Ανθόπουλο πασά. Η Ρωσία
υπέδειξε τον γιό του βασιλιά των Ελλήνων Γεωργίου του Α', τον πρίγκιπα Γεώργιο,
ο οποίος και επελέγη τελικά. Στις 21_Ιανουαρίου_1898, η κρητική συνέλευση, μέσα
σε ζητωκραυγές ενέκρινε πρόταση του Βενιζέλου να κάνει το προεδρείο της τα
αναγκαία διαβήματα. Η Γερμανία και η Αυστρία, επειδή δεν ήθελαν να φανεί ότι
αντιτίθενται στις τουρκικές απαιτήσεις, αποχώρησαν από τον συνασπισμό των
ευρωπαϊκών δυνάμεων, ο οποίος έγινε πλέον τετραμελής. Εκλέχθηκε μια εκτελεστική
επιτροπή, με τη συμμετοχή του Βενιζέλου, που εκτελούσε χρέη κυβέρνησης και είχε
τις επαφές με τους Ευρωπαίους ναυάρχους. Άρχισε να εφαρμόζει το προσωρινό
πολίτευμα, αλλά οι Μουσουλμάνοι, υποκινούμενοι από τους Τούρκους, ξεσηκώθηκαν.
Οι Κρητικοί άρχισαν να συγκεντρώνουν ένοπλα τμήματα και η εκτελεστική επιτροπή
προέβη σε διαβήματα διαμαρτυρίας, με συνέπεια να επισπευσθεί η εκλογή του
πρίγκιπα Γεωργίου, που εκκρεμούσε επί εννεάμηνο. 

Ακόμα μια νίκη πέτυχε ο Μιτ Ρόμνεϊ 2012-03-21 Ο Μιτ Ρόμνεϊ πέτυχε ακόμα μια νίκη
στις προκριματικές εκλογές για το προεδρικό χρίσμα των Ρεπουμπλικανών, αφού
επικράτησε έναντι του Ρικ Σαντόρουμ στο Ιλινόις. Ο Μιτ Ρόμνεϊ έλαβε το 45% των
ψήφων, δέκα ποσοστιαίες μονάδες περισσότερες από τον Ρικ Σαντόρουμ. Ο Νιουτ
Γκίνγκριτς έλαβε 12% των ψήφων ενώ το υπόλοιπο 8% έλαβε ο Ρον Πωλ. Ο Μιτ Ρόμνεϊ
επίκρινε την πολιτική του Μπαράκ Ομπάμα, ενώ ο Ρικ Σαντόρουμ υποσχέθηκε να
συνεχίσει τον αγώνα. Σύμφωνα με τους αναλυτές, «ο Μιτ Ρόμνεϊ αναμένεται να
κερδίσει τις εκλογές των βορειοανατολικών πολιτειών των ΗΠΑ, ενώ ο Ρικ Σαντόρουμ
μπορεί να πάρει ρεβάνς στον Νότο». 

ΗΠΑ: Ισχυροί ανεμοστρόβιλοι ισοπέδωσαν ολόκληρες γειτονιές σε κεντρικές
πολιτείες της χώρας. Τουλάχιστον 30 άτομα έχασαν τη ζωή τους. Αντιμέτωποι με
ακραία καιρικά φαινόμενα βρίσκονται οι κάτοικοι των νοτίων Πολιτειών της
Αμερικής. Για δύο συνεχείς ημέρες περιοχές από την Οκλαχόμα μέχρι την Αλαμπάμα
επλήγησαν από ισχυρούς ανεμοστρόβιλους που ισοπέδωσαν ολόκληρες γειτονιές, ενώ
στοίχισαν την ζωή σε τουλάχιστον 30 άτομα. Το Αρκάνσας και το Μισισιπή ήταν οι
Πολιτείες που επλήγησαν περισσότερο από τα ακραία καιρικά φαινόμενα. Δεκάδες
χιλιάδες πολίτες έμειναν χωρίς ηλεκτρικό ρεύμα την Τρίτη, ενώ τα σωστικά
συνεργεία έδιναν μάχη με τον χρόνο για τη διάσωση ανθρώπων. Όπως αναφέρει η
Εθνική Μετεωρολογική Υπηρεσία, οι Πολιτείες Μισισιπή, Αλαμπάμα και Λουιζιάνα που
βρίσκονται στον Κόλπο του Μεξικού, παραμένουν υπό την απειλή ανεμοστρόβιλων,
ισχυρών ανέμων και έντονης χαλαζόπτωσης. Το χαλάζι έχει φτάσει το μέγεθος μπάλας
του μπέιζμπωλ. Ο πρόεδρος Ομπάμα εξέφρασε τα συλλυπητήριά του προς τα θύματα,
ενώ δεσμεύτηκε ότι η κυβέρνηση θα βοηθήσει τους πληγέντες να ανακτήσουν τις
δυνάμεις τους και να αποκαταστήσουν τις ζημιές. 

Κύριε Πρόεδρε, κύριε Ύπατε Εκπρόσωπε, θέλω να χαιρετίσω επίσης τον Επίτροπο που
θα επιστρέψει σε λίγο στην αίθουσα. Αρχικά επιθυμώ να συνταχθώ με αυτά που είπε
ο συνάδελφος Poettering εξ ονόματος της πολιτικής του ομάδας και να ευχαριστήσω
επίσης εξ ονόματος της δικής μου ομάδας τον Ύπατο Εκπρόσωπο και τον Επίτροπο για
την επιτυχή πολιτική που άσκησαν το περασμένο καλοκαίρι στο ζήτημα της
Μακεδονίας. Δυστυχώς τα φύλλα του Τύπου γεμίζουν πάντα με οτιδήποτε δεν πάει
καλά στην Ευρώπη και όταν η πολιτική μας είναι επιτυχής δεν αναφέρεται σχεδόν
καθόλου. Θα αναφερθώ κυρίως στο ζήτημα της Μέσης Ανατολής. Έχω θορυβηθεί από
τους αριθμούς που ανακοίνωσε η Επιτροπή σχετικά με τις καταστροφές που έχουν
γίνει τον τελευταίο καιρό, ακόμα και αν δούμε μόνο τα προγράμματα τα οποία έχει
χρηματοδοτήσει η Ευρωπαϊκή Ένωση. Το ζήτημα δεν είναι τόσο η καταστροφή που
γίνεται αλλά πολύ περισσότερο ο λόγος που γίνεται η καταστροφή αυτή. Η κυβέρνηση
του Ισραήλ προσπαθεί να καταστρέψει κάθε στοιχείο υποδομής ενός μελλοντικού
παλαιστινιακού κράτους και ακριβώς αυτό είναι το ζήτημα που δεν μπορούμε να
αποδεχθούμε. Κύριε Ύπατε Εκπρόσωπε, επισημάνατε σήμερα, ότι αυτά που γίνονται
εκεί δεν είναι ειρηνευτικές διαδικασίες και σας δίνω απόλυτο δίκιο. Εδώ και
ενάμισι χρόνο επισημαίνω εδώ στο Κοινοβούλιο ότι δεν μπορούμε πια να
χρησιμοποιούμε την έκφραση ειρηνευτικές διαδικασίες σε αυτά τα συμφραζόμενα.
Πρόκειται για έναν πόλεμο χαμηλής έντασης, αλλά πρόκειται για πόλεμο. Δικό μας
καθήκον είναι να σταματήσουμε τον πόλεμο αυτό και να συμβάλουμε στη δρομολόγηση
μελλοντικών ειρηνευτικών διαδικασιών. Ωστόσο, βρισκόμαστε ακόμα πολύ μακριά από
ένα τέτοιο σημείο. Κύριε Solana, έχετε την πλήρη υποστήριξή μου στην επισήμανσή
σας ότι η ΕΕ πρέπει να συνεχίσει τις προσπάθειές της. Δεν έχουμε εναλλακτική
λύση. Ωστόσο, το Ισραήλ δεν θέλει τη μεσολάβησή μας. Αυτό έχει ειπωθεί
επανειλημμένα. Ίσως να σας δεχθούν εκεί και να σας χαιρετίσουν, αλλά μόνο σπάνια
επιτρέπουν στην Ευρωπαϊκή Ένωση να τους αναπτύξει την πολιτική της και τα σχέδιά
της. Μπορούμε λοιπόν να χρηματοδοτούμε προγράμματα που τελικά θα καταστραφούν
και πάλι από την ισραηλινή κυβέρνηση και τα τεθωρακισμένα της; Θεωρώ σημαντική
την αναγνώριση του παλαιστινιακού κράτους και είναι η μόνη δυνατότητα, όπως
επεσήμανε ο συνάδελφος Poettering. Υπάρχει ένας εκλεγμένος Πρόεδρος αυτού του
παλαιστινιακού κράτους και δεν μπορούμε να τον αγνοήσουμε ούτε εμείς ούτε ο κ.
Sharon. Μόνο με αυτόν μπορούν να γίνουν διαπραγματεύσεις. Δεν πιστεύω να
υπάρχουν πολλοί άλλοι συνομιλητές από την πλευρά των Παλαιστινίων. Λυπάμαι πολύ,
κύριε Ύπατε Εκπρόσωπε, που δεν μπορώ να συμμεριστώ ούτε καν τη μετριασμένη
αισιοδοξία σας. Εδώ και ενάμισι χρόνο κοιτάζουμε άπραγοι τον εντελώς άνισο
πόλεμο που διεξάγουν αυτοί οι δύο αντίπαλοι μεταξύ τους, κοιτάζουμε τα τανκς των
Ισραηλινών να καταστρέφουν σπίτια και να σκοτώνουν παλαιστίνιους πολίτες. Από
την άλλη πλευρά βλέπουμε και τους παλαιστίνιους αυτόχειρες να παίρνουν μαζί τους
στον θάνατο εντελώς αθώους ισραηλινούς πολίτες. Φυσικά καταδικάζουμε
ανεπιφύλακτα κάθε πράξη βίας και κάθε πράξη τρομοκρατίας. Σε τι μας χρησιμεύει
όμως; Δεν σημειώνουμε καμία πρόοδο. Για τον λόγο αυτό, κύριε Ύπατε Εκπρόσωπε, να
σκεφτούμε και μαζί με μας θα πρέπει να σκεφτεί και η Επιτροπή κατά πόσο μπορούμε
να χρησιμοποιήσουμε τα μέσα που διαθέτουμε μέσω της συμφωνίας σύνδεσης με το
Ισραήλ, φτάνοντας ακόμα και στην αναστολή της εν λόγω συμφωνίας.
(Χειροκροτήματα) 

Στις 16_Αυγούστου_1916 έγινε συλλαλητήριο στην Αθήνα (κίνημα της Εθνικής
Αμύνης), όπου με την υποστήριξη του συμμαχικού στρατού, που είχε αποβιβαστεί
στην πρωτεύουσα της Μακεδονίας, ο Βενιζέλος ανακοίνωσε στο λαό την πλήρη
διαφωνία του με τους χειρισμούς του Στέμματος. Τέθηκε επικεφαλής επανάστασης (με
το κίνημα Εθνικής Άμυνας) με έδρα τη Θεσσαλονίκη, στην οποία πήγε και σχημάτισε
επαναστατική "Προσωρινή Κυβέρνηση Εθνικής Άμυνας" μαζί με τους ναύαρχο Παύλο
Κουντουριώτη και στρατηγό Παναγιώτη Δαγκλή χρησιμοποιώντας την Κρητική
Χωροφυλακή αφού προηγουμένως, στις 25_Σεπτεμβρίου, πέρασε από την Κρήτη, η οποία
προσχώρησε κι αυτή στην επανάσταση. Προσχώρησαν και τα άλλα νησιά του Αιγαίου. Η
διαφωνία του νόμιμου πρωθυπουργού Βενιζέλου με τον γερμανόφιλο βασιλιά
Κωνσταντίνο, η παραίτησή του και ο σχηματισμός στη Θεσσαλονίκη Προσωρινής
Κυβέρνησης (26_Σεπτεμβρίου / 7_Οκτωβρίου_1916), η οποία τάχθηκε με το πλευρό των
Συμμάχων και κήρυξε έκπτωτο τον Κωνσταντίνο, ήταν η αιτία για την οποία η
Εκκλησία της Ελλάδας εναντιώθηκε και τελικά αφόρισε τον Βενιζέλο. Στην Αθήνα,
επενέβη η Αντάντ και υποχρέωσε την κυβέρνηση Σκουλούδη να παραιτηθεί.
Σχηματίστηκε υπηρεσιακή κυβέρνηση υπό τον Νικόλαο Καλογερόπουλο και η Βουλή
διέκοψε τις εργασίες της. Τα μέλη της κυβέρνησης Καλογερόπουλου διαφώνησαν
μεταξύ τους ως προς την πολιτική που έπρεπε να ακολουθηθεί, οδηγώντας την έτσι
σε παραίτηση. Ο Σπυρίδων Λάμπρος σχημάτισε κυβέρνηση με μη πολιτικά πρόσωπα. Την
κυβέρνηση αυτή διαδέχθηκε νέα υπό τον Αλέξανδρο Ζαϊμη. Οι σύμμαχοι αποφάσισαν να
απομακρύνουν από τον θρόνο και την Ελλάδα τον Βασιλιά Κωνσταντίνο, να τον
διαδεχθεί δε ο γιός του Αλέξανδρος. Στις 29_Μαΐου_1917 ο Κωνσταντίνος αναχώρησε
και λίγες μέρες μετά ο Βενιζέλος σχημάτισε κυβέρνηση, συγκλήθηκε δε η Βουλή, η
οποία είχε προκύψει από τις εκλογές της 31_Μαΐου_1915. Στις 11/24_Νοεμβρίου_1916
η ολοκληρωμένη Προσωρινή Κυβέρνηση κήρυξε τον πόλεμο στις κεντρικές δυνάμεις.
Όταν η Γερμανία υπέγραψε ανακωχή, συνήλθε στο Παρίσι η συνδιάσκεψη της ειρήνης,
όπου ο Βενιζέλος παρέστη ως αντιπρόσωπος της Ελλάδας και πρόβαλε τις αξιώσεις
της χώρας μας, οι οποίες έγιναν στο σύνολό τους δεκτές με τις συνθήκες του Νεϊγύ
(27_Νοεμβρίου_1919) και των Σεβρών (10_Αυγούστου_1920). Ως αποτέλεσμα αυτών των
συνθηκών η Ελλάδα προσάρτησε (προσωρινά) την Ανατολική Θράκη και την Σμύρνη.
Όντας στη Γαλλία, ο Βενιζέλος εξελέγη μέλος της Γαλλικής Ακαδημίας. Ενώ
επρόκειτο να γυρίσει στην Ελλάδα, έγινε δολοφονική απόπειρα εναντίον του στον
σιδηροδρομικό σταθμό της Λυόν, στο Παρίσι από δύο απότακτους Έλληνες
αξιωματικούς. Αφού θεραπεύτηκε από τα τραύματά του, γύρισε τον Σεπτέμβριο στην
Αθήνα. Ο θάνατος του βασιλιά Αλέξανδρου είχε ως συνέπεια να ανακηρύξει
αντιβασιλέα η Βουλή τον ναύαρχο Παύλο Κουντουριώτη. Έγιναν βουλευτικές εκλογές
την 1_Νοεμβρίου_1920. Το Κόμμα των Φιλελευθέρων νικήθηκε από την ενωμένη
αντιπολίτευση, ο δε Βενιζέλος δεν εξελέγη καν βουλευτής. Την μεθεπομένη
σχημάτισε κυβέρνηση ο Δημήτριος Ράλλης, παραιτήθηκε ο Κουντουριώτης κι έγινε
αντιβασίλισσα η βασιλομήτωρ Όλγα μέχρι να γίνει δημοψήφισμα, το οποίο θα
επανέφερε τον εξόριστο Κωνσταντίνο. Στις 4_Νοεμβρίου ο Βενιζέλος αναχώρησε για
το Παρίσι, δηλώνοντας ότι αποσύρεται από την ενεργό πολιτική και σκοπεύει να
ιδιωτεύσει αλλά αν η χώρα ζητήσει τις υπηρεσίες του στο εξωτερικό, θα είναι στη
διάθεσή της. Εν τω μεταξύ είχε ήδη χρεωθεί την οδυνηρή περιπέτεια της
Μικρασιατικής καταστροφής που εξυπηρετούσε τα σχέδια των Μεγάλων Δυνάμεων στην
περιοχή και βασίστηκε σε αβάσιμους σχεδιασμούς όπως αυτοί συνοψίζονταν στο δόγμα
"Η Ελλάς των δύο ηπείρων και των πέντε θαλασσών". 

Τα Σύβοτα Θεσπρωτίας. Τα Σύβοτα είναι ένας παραθαλάσσιος οικισμός στο νότιο άκρο
του Ν. Θεσπρωτίας χτισμένα σε έναν μικρό, κλειστό κόλπο. Είναι γνωστά για τη
ναυμαχία Κορινθίων και Θεσπρωτών εναντίον των Κερκυραίων το 433 π.Χ. κατά τον
Πελοποννησιακό πόλεμο. Κατά την τουρκοκρατία ονομάστηκε Μούρτος από το όνομα του
προκρίτου, ο οποίος λαφυραγωγούσε τα διερχόμενα εμπορικά πλοία. Το όνομα αυτό
διατηρήθηκε ως το 1959, οπότε και επανήλθε η αρχαία ονομασία. Εκτός όμως από τα
μνημεία του παρελθόντος τα Σύβοτα αποτελούν πόλο έλξης μεγάλου αριθμού
τουριστών. Τα καταπράσινα νησάκια Άγιος Νικόλαος και Μαύρον Όρος - όπου και
χτίστηκε το 1884 φάρος για τη διευκόλυνση της ακτοπλοΐας - που περιστοιχίζουν το
χωριό είναι προσβάσιμα με βάρκα ενώ οι παραλίες που προσφέρονται για κολύμπι
είναι πολλές και πεντακάθαρες: Μικρή και Μεγάλη Άμμος, Πισίνα, Γαλλικός Μώλος,
Ζάβια, Μεγάλο Στάφο, Πέρδικα, Ζέρη, Αρίλλας. Από τα Σύβοτα εκτελούνται τακτικά
δρομολόγια προς τα κοντινά νησιά. 

Ημέρα πένθους στο Βέλγιο 2012-03-14 Η σημερινή μέρα στο Βέλγιο είναι ημέρα
πένθους για τα θύματα ενός αυτοκινητιστικού δυστυχήματος σε τούνελ της Ελβετίας,
του οποίου θύματα ήταν μαθητές δύο βελγικών σχολείων. Εξαιτίας του δυστυχήματος
σε τούνελ της Ελβετίας, στο καντόνι του Wallis, τη ζωή τους έχασαν οι δύο
οδηγοί, 22 παιδιά και τέσσερις συνοδοί, ενώ επίσης τραυματίστηκαν άλλα 24 άτομα.
Τα παιδιά ανήκαν σε δύο βελγικά σχολεία. Μέχρι τώρα, τα αίτια του δυστυχήματος
παραμένουν άγνωστα, ενώ δηλώθηκε ότι το λεωφορείο, στο οποίο είχαν μεταβεί τα
θύματα, ήταν καινούργιο και πως εκείνη την ώρα στο τούνελ δεν υπήρχε πολλή
κίνηση. Ο Πρόεδρος της Ευρωπαϊκής Επιτροπής, Μανουέλ Μπαρόζο, και ο Επικεφαλής
των Φιλελεύθερων του Ευρωκοινοβουλίου και πρώην Πρωθυπουργός του Βελγίου, Γκι
Φέρχοφστατ, εξέφρασαν τα συλληπήτηρια τους στις οικογένειες των θυμάτων. 

Την έκδοση του Αμπντάλα αλ Σενούσι επιθυμεί η Λιβύη 2012-03-18 Η Λιβύη δήλωσε
ότι θα επιδιώξει την έκδοση του Αμπντάλα αλ Σενούσι, πρώην αρχηγού των μυστικών
υπηρεσιών της Λιβύης κατά την περίοδο του Μουαμάρ αλ Καντάφι. Ο Αμπντάλα αλ
Σενούσι διέφυγε στη Λιβύη μετά την ανατροπή του Μουαμάρ αλ Καντάφι, καθώς
καταζητούνταν από το Διεθνές Ποινικό Δικαστήριο για εγκλήματα κατά της
ανθρωπότητας τις δεκαετίες των 1980 και 1990. Θεωρείται επίσης ότι θανάτωσε
1.200 πολιτικούς κρατούμενους στην Τρίπολη. Η Γαλλία δήλωσε ότι «ο αλ Σενούσι
έχει συλληφθεί μετά από συνεργασία Γάλλων και Μαυριτανών πρακτόρων. Ο Πρόεδρος
της Γαλλίας, Νικολά Σαρκοζί, θα ζητήσει την έκδοσή του». Ο αλ Σενούσι έχει
καταδικαστεί σε ισόβια κάθειρξη λόγω συμμετοχής του, το 1989, σε επίθεση κατά
γαλλικού αεροσκάφους, κατά την οποία σκοτώθηκαν 170 άνθρωποι. 

Ελεύθερος ο Σεργκέι Ουνταλτσόφ 2012-03-17 Ο ηγέτης του Μετώπου της Αριστεράς,
Σεργκέι Ουνταλτσόφ, ο οποίος είχε συλληφθεί κατά τη διάρκεια αντικυβερνητικών
διαδηλώσεων, αφέθηκε ελεύθερος με πρόστιμο χίλιων ρούβλιων. Προηγουμένως, ο
Σεργκέι Ουνταλτσόφ είχε καταδικαστεί σε δέκα μέρες φυλάκιση καθώς αντιστάθηκε
κατά της Αστυνομίας, η οποία πήγε να τον συλλάβει κατά τη διάρκεια
αντικυβερνητικής διαδήλωσης. Αυτή δεν ήταν η πρώτη σύλληψη του Ουνταλτσόφ, ο
οποίος βρέθηκε αρκετές φορές στη φυλακή και το 2011. Ωστόσο, ο ηγέτης του
Μετώπου της Αριστεράς κήρυξε απεργία πείνας ως ένδειξη διαμαρτυρίας. Η απεργία
διήρκησε δύο ημέρες μέχρι που ο Σεργκέι Ουνταλτσόφ δήλωσε ότι δεν είναι υγιής,
με αποτέλεσμα το δικαστήριο να του επιβάλλει πρόστιμο χίλιων ρούβλιων. 

Η Μπενφίκα νίκησε την Ζενίτ Αγίας Πετρούπολης με σκορ 2:0 2012-03-07 Χθες, η
Μπενφίκα νίκησε την Ζενίτ Αγίας Πετρούπολης με σκορ 2:0, κατά τη διάρκεια του
επαναληπτικού αγώνα στη φάση των 16 του Τσάμπιονς Λιγκ 2011-2012. Ο πρώτος
αγώνας έληξε με σκορ 3:2 υπέρ της Ζενίτ. Η Μπενφίκα ήταν πιο επιθετική και
καλύτερη στο πρώτο ημίχρονο, με αποτέλεσμα να ανοίξει το σκορ στο πρώτο λεπτό
των καθυστερήσεων, χάρη στον Μάξι Περέιρα. Στο δεύτερο, οι Ρώσοι προσπάθησαν να
ισοφαρίσουν, αλλά ένα λεπτό πριν τη λήξη ο Ολιβέιρα σκόραρε το δεύτερο γκολ των
Πορτογάλων. Αυτή η νίκη έδωσε στη Μπενφίκα την πρόκριση στην επόμενη φάση του
Τσάμπιονς Λιγκ. Παράλληλα, η Άρσεναλ νίκησε την Μίλαν με σκορ 3:0, αλλά
προκρίθηκε η δεύτερη. 

Δεκαεννέα κρατούμενοι απέδρασαν από φυλακή του Ιράκ 2012-03-25 Δεκαεννέα
κρατούμενοι κατάφεραν να αποδράσουν από φυλακή του Κιρκούκ, στο Ιράκ, αφού οι
δεσμοφύλακες έφαγαν χουρμάδες με υπνωτικό. Οι κρατούμενοι έδωσαν στους
δεσμοφύλακες χουρμάδες με υπνωτικό και όταν οι τελευταίοι αποκοιμήθηκαν
κατάφεραν να αποδράσουν. Όλοι οι κρατούμενοι φέρονται ως μέλη της Αλ Κάιντα, ενώ
δύο απ' αυτούς είναι θανατοποινίτες. «Δεκαεννέα κρατούμενοι, μέλη της Αλ Κάιντα
και της Ανσάρ αλ-Σούνα, απέδρασαν στις 03:30 από τη φυλακή, αφού αποκοίμισαν
τους δεσμοφύλακες και τους υπόλοιπους κρατούμενους. Η Αστυνομία απέκλεισε την
πόλη με σκοπό να βρεί τους κρατούμενους και να τους ξαναβάλει στη φυλακή»,
δήλωσε εκπρόσωπος των τοπικών αρχών. 

Μπαράκ Ομπάμα : Η διπλωματία αποτελεί κύρια επιλογή αυτή την στιγμή για Ιράν
2012-03-05 O Πρόεδρος των ΗΠΑ, Μπαράκ Ομπάμα, επανέλαβε την δέσμευσή του ότι θα
εξεταστούν όλες οι εναλλακτικές λύσεις, συμπεριλαμβανομένης και της στρατιωτικής
αναμέτρησης, για να μην αποκτήσει το Ιράν πυρηνικά όπλα. Πάντως ο Αμερικανός
Πρόεδρος δήλωσε στην Ισραηλοαμερικανική Επιτροπή Δημοσίων Σχέσεων (AIPAC) στην
Ουάσιγκτον την Κυριακή, ότι «προτιμά το θέμα να επιλυθεί μέσω της διπλωματίας».
Ο Μπαράκ Ομπάμα ανέφερε ότι «ήδη υπάρχουν πολλές αναφορές για πόλεμο με το Ιράν»
και επεσήμανε τέτοιες συζητήσεις «είναι προς όφελος της Τεχεράνης γιατί αυξάνουν
τις τιμές του πετρελαίου, στο οποίο βασίζεται η Ιρανική Κυβέρνηση για την
χρηματοδότηση του πυρηνικού της προγράμματος». Ο Αμερικανός Πρόεδρος τόνισε «ότι
τώρα δεν είναι η ώρα για θεαματικές κινήσεις, αλλά είναι καιρός για αύξηση
πίεσης και διατήρηση μιας ευρείας διεθνούς συμμαχίας κατά της απόκτησης
πυρηνικού οπλοστασίου από το Ιράν». Από τη πλευρά του ο Πρωθυπουργός του Ισραήλ,
Βενιαμίν Νετανιάχου, εξέφρασε ικανοποίηση για το σχόλιο του Μπαράκ Ομπάμα ότι
«θα εξεταστούν όλες οι εναλλακτικές λύσεις αναφορικά με το πυρηνικό πρόγραμμα
του Ιράν». Επίσης ο Βενιαμίν Νετανιάχου εξέφρασε ικανοποίηση για την θέση του
Αμερικανού Προέδρου ότι «το Ισραήλ θα πρέπει να μπορεί να αμυνθεί ενάντια σε
οποιαδήποτε απειλή». 

Καθεστώς ημιαυτονομίας επιθυμεί η Μισουράτα 2012-03-10 Οι Αρχές της Μισουράτας
(ή Μισράτας), της τρίτης μεγαλύτερης πόλης στη Λιβύη, εξέφρασαν την επιθυμία
τους για καθεστώς ημιαυτονομίας. «Η πόλη μας κήρυξε καθεστώς ημιαυτονομίας. Το
καθήκον για την προστασία της πόλης καθώς και για την τήρηση των νόμων ανατέθηκε
σε ένοπλες ομάδες που συμμετείχαν στον αγώνα κατά του Μουαμάρ αλ Καντάφι»,
αναφέρεται στην δήλωση. Παρόμοιο καθεστώς επιδιώκουν και οι πόλεις στα ανατολικά
της Λιβύης, οι οποίες είναι πλούσιες σε κοιτάσματα πετρελαίου. Οι αρχές των
πόλεων εξέφρασαν αυτή την επιθυμία σε συνέδριο που διεξήχθη στη Βεγγάζη. 

Πρώην Υπουργός της Κυβέρνησης της Ισπανίας καταδικάστηκε σε έξι χρόνια κάθειρξης
2012-03-21 Πρώην Υπουργός της Κυβέρνησης του Χοσέ Μαρία Αθνάρ, στην Ισπανία,
καταδικάστηκε σε έξι έτη κάθειρξης για ένα πολύ μεγάλο σκάνδαλο διαφθοράς. Ο
λόγος γίνεται για τον Χάουμε Μάτας, ο οποίος ήταν Υπουργός Περιβάλλοντος τα έτη
2000-2003 και Περιφερειακός Πρωθυπουργός των Βαλεαρίδων Νήσων κατά την περίοδο
2003-2007. Ο Χάουμε Μάτας είχε λάβει παρανόμως 500.000 ευρώ (δημόσια χρήματα),
για να πληρώσει δημοσιογράφο που έγραφε τις ομιλίες του. Ο δημοσιογράφος, ο
οποίος έγραφε τις ομιλίες του Χάουμε Μάτας και έπλεκε το εγκώμιο του τελευταίου,
καταδικάστηκε σε κάθειρξη τριών ετών και εννέα μηνών. Επίσης καταδικάστηκαν, σε
18 μήνες φυλάκιση, ένας αξιωματούχος του Γραφείου Τύπου των Βαλεαρίδων Νήσων και
ένας επικεφαλής μιας υπηρεσίας εποικονωνίας. 

. (EN) Κύριε Πρόεδρε, οι υπό συζήτηση υποθέσεις αφορούν πολύ σοβαρές κατηγορίες,
οι οποίες βαρύνουν δύο βουλευτές του Σώματος και αναφέρονται στην πρώτη σελίδα
της αιτιολογικής έκθεσης της έκθεσής μου, στην οποία συνιστώ στους συναδέλφους
να ρίξουν μια ματιά. Οι διαδικασίες κινήθηκαν τον Ιούλιο_του_2000 και αφορούν
λαθρεμπόριο όπλων, αθέμιτη άσκηση επιρροής, κατάχρηση επιχειρηματικού κεφαλαίου,
κατάχρηση εμπιστοσύνης και αποδοχή προϊόντων εγκλήματος. Πρόκειται για την
πώληση όπλων σε ορισμένες αφρικανικές χώρες, κατά παράβαση της γαλλικής
νομοθεσίας περί εμπορίου όπλων, από εταιρείες μέσω των οποίων πραγματοποιήθηκαν
αναρίθμητες μεταφορές ποσών ή ακόμα και πληρωμές σε ρευστό, σε μια σειρά
διαφόρων προσώπων. Υπάρχει μια κατηγορία εναντίον του κ. Pasqua, αλλά όχι
εναντίον του κ. Marchiani, για παράνομη χρηματοδότηση προεκλογικής εκστρατείας
μέσω αποδοχής δωρεών και χρηματοδότησης της εκστρατείας για τις ευρωπαϊκές
εκλογές, κατά παράβαση των διατάξεων του άρθρου L 52.8 του Εκλογικού Κώδικα. Με
αυτές τις κατηγορίες, από τις οποίες η πρώτη αφορά λαθρεμπόριο όπλων κλπ., και
βαρύνει τόσο τον κ. Pasqua όσο και τον κ. Marchiani, ενώ η δεύτερη στρέφεται
μόνον εναντίον του κ. Pasqua, οι ανακριτές δικαστές ζητούν την άρση της
βουλευτικής ασυλίας των εν λόγω δύο κυρίων, προκειμένου να τους επιβληθούν
ορισμένα μέτρα δικαστικής επιτήρησης: να τους απαγορευθεί η επαφή με διάφορους
μάρτυρες ή συγκατηγορουμένους στις υποθέσεις αυτές και η μετάβαση σε διάφορες
χώρες, καθώς και να τους επιβληθεί ενδεχομένως η καταβολή εγγύησης. Η εν λόγω
κοινοποίηση διαβιβάστηκε αρχικά στον Εισαγγελέα Πλημμελειοδικών, κατόπιν στον
Εισαγγελέα Εφετών του Παρισιού, ο οποίος και την απέστειλε στον Υπουργό
Δικαιοσύνης και μέσω αυτού διαβιβάστηκε στο Ευρωπαϊκό Κοινοβούλιο. Πρέπει να
επισημανθεί ότι ο Εισαγγελέας Πλημμελειοδικών υποστήριξε σθεναρά την αίτηση
επιβολής μέτρων δικαστικής επιτήρησης που υπέβαλαν οι ανακριτές, υπογραμμίζοντας
τη σοβαρότητα και τη φύση της υπόθεσης και χαρακτηρίζοντας μάλιστα την αίτηση
αυτή ως απαραίτητη επί της αρχής. Ωστόσο, ο Εισαγγελέας Εφετών θεώρησε ότι, και
εδώ παραθέτω κατά λέξη, "αντίθετα με την εκτίμηση του άλλου Εισαγγελέα, η
παρούσα αίτηση άρσης της ασυλίας δικαιολογεί επιφυλάξεις". Αφενός, στην αίτηση
λήψης μέτρων δικαστικής επιτήρησης δεν διευκρινίζονται οι χώρες τις οποίες θα
απαγορευθεί να επισκεφθούν οι κατηγορούμενοι και αφετέρου, ύστερα από απόφαση
του Ακυρωτικού Δικαστηρίου, το εύρος της διαδικασίας μένει να προσδιοριστεί με
απόφαση του Εφετείου. Όμως, ο Υπουργός Δικαιοσύνης διαβίβασε την αίτηση άρσης
της ασυλίας, συνοδευόμενη από τις διαβιβαστικές επιστολές τόσο του Εισαγγελέα
Πλημμελειοδικών όσο και του Εισαγγελέα Εφετών, χωρίς να προβαίνει σε κανέναν
σχολιασμό. Αυτή είναι η κατάσταση επί της οποίας πρέπει να αποφασίσουμε.
Επιθυμώ, καταρχάς, να δηλώσω ότι οι κατηγορίες οι οποίες βαρύνουν τους εν λόγω
βουλευτές είναι σοβαρές. Έχουμε την απαρέγκλιτη αρχή να μην διαμορφώνουμε
οποιαδήποτε γνώμη σχετικά με την ουσία των κατηγοριών, αλλά να θεωρούμε ότι οι
βουλευτές απολαύουν του τεκμηρίου της αθωότητας. Ο Εισαγγελέας στη Γαλλία έχει
το δικαίωμα να εκπληρώνει τα καθήκοντά του βάσει του νόμου και το Σώμα δεν
λαμβάνει θέση σχετικά με αυτό. Τα εγκλήματα είναι σοβαρά και ανήκουν σε μια
κατηγορία για την οποία κανονικά δεν προσφέρεται βουλευτική ασυλία, επειδή δεν
αφορούν τις συνήθεις και προσήκουσες δραστηριότητες βουλευτή του Σώματος, ή
πολιτικού που δραστηριοποιείται σε μια δημοκρατική κοινωνία. Είναι σημαντικό να
υπογραμμίσω το γεγονός ότι και οι δύο βουλευτές διατρανώνουν σθεναρά την
αθωότητά τους και καταγγέλλουν αυτό που οι ίδιοι θεωρούν καταχρήσεις στη
διαδικασία δίωξης. Ωστόσο, ως προς την ουσία των κατηγοριών, δεν μπορώ να λάβω
θέση, ούτε το Σώμα πρέπει να λάβει θέση σχετικά. Συνεπώς, η παρούσα αίτηση άρσης
της ασυλίας δεν αφορά το ζήτημα εάν οι διώξεις μπορούν ή πρέπει να συνεχιστούν
με βάση το γαλλικό δίκαιο. Σύμφωνα με το άρθρο 10 του Πρωτοκόλλου του 1965, δεν
υφίσταται σχετική ασυλία για βουλευτή της Γαλλικής Εθνοσυνέλευσης ή, κατά
συνέπεια, για γάλλο βουλευτή του Ευρωπαϊκού Κοινοβουλίου σε περίπτωση δίωξης για
κατηγορίες αυτού του είδους. Τόσο το ζήτημα της ασυλίας όσο και η αίτηση για
άρση της έχουν σχέση μόνο με το εάν το Δικαστήριο μπορεί να εκδώσει δεσμευτικά
βουλεύματα για τον περιορισμό της ελεύθερης μετακίνησης των βουλευτών του
Ευρωπαϊκού Κοινοβουλίου ή την ελευθερία τους να έρχονται σε επικοινωνία με άλλα
πρόσωπα. Θα ήθελα να επιστήσω την προσοχή όλων των συναδέλφων στο γεγονός ότι,
εάν υπάρχουν κάποιες ελευθερίες οι οποίες είναι ζωτικής σημασίας για την άσκηση
του λειτουργήματος της δημόσιας εκπροσώπησης, ιδίως για ένα Κοινοβούλιο σαν το
δικό μας, η ελευθερία της επικοινωνίας με άλλους πολίτες και με τους πολίτες
τρίτων χωρών, καθώς και η ελευθερία μετακίνησης, είναι κρίσιμες για τη
διεκπεραίωση του έργου μας. Στην παρούσα μορφή της, η αίτηση άρσης της ασυλίας
παρουσιάζεται απαράδεκτα ασαφής. από τα δε έγγραφα της υπόθεσης προκύπτει ότι
δεν φαίνεται να έχει ληφθεί υπόψη η σύσταση να διαβιβαστεί η αίτηση άρσης της
ασυλίας μόνον επί τη βάσει ακριβέστερου προσδιορισμού όσον αφορά τους τόπους και
τα πρόσωπα που εμπλέκονται στην υπόθεση. Υπάρχει μια άλλη πλευρά της υπόθεσης, η
οποία, δυστυχώς, γεννά την υποψία ότι η πρόνοια σχετικά με τις προϋποθέσεις
ελεύθερης διεξαγωγής του κοινοβουλευτικού έργου δεν απασχόλησε επαρκώς την
εισαγγελική αρχή: πρόκειται για αυτό το οποίο αποκαλύφθηκε κατά τη διάρκεια
αυτής της διαδικασίας, ότι ο Εισαγγελέας κάποια στιγμή ζήτησε από την Πρόεδρο
του Σώματος, την προκάτοχό σας, λεπτομέρειες για την ψήφο που έχουν δώσει οι δύο
συγκεκριμένοι βουλευτές προκειμένου να διευκρινιστεί περαιτέρω η πιθανότητα να
είχαν ασκήσει αθέμιτη επιρροή. Το άρθρο 9 του Πρωτοκόλλου, όπως επεσήμανε με
αυστηρότητα η Πρόεδρος Fontaine στον Εισαγγελέα, μας απαλλάσσει τελείως από
οποιαδήποτε νομική διαδικασία σε σχέση με την έκφραση γνώμης ή ψήφου κατά την
άσκηση των καθηκόντων μας ως μέλη αυτού του Κοινοβουλίου. Υπ' αυτές τις
συνθήκες, η Επιτροπή Νομικών Θεμάτων, της οποίας τη θέση αποδέχομαι πλήρως,
προτείνει την απόρριψη της αίτησης άρσης της βουλευτικής ασυλίας την οποία
υπέβαλε το γαλλικό Υπουργείο Δικαιοσύνης, στη μορφή υπό την οποία υποβλήθηκε στο
Κοινοβούλιο. Ευελπιστώ ότι η απόφαση αυτή, συμπεριλαμβανομένης και της
αιτιολογικής έκθεσης που την συνοδεύει, θα διαβιβαστεί στις γαλλικές αρχές,
εφόσον υπερψηφιστεί από το Κοινοβούλιο. Αυτό μπορεί να μην οδηγήσει στη λήξη του
εν λόγω ζητήματος αλλά, στη μορφή υπό την οποία την λάβαμε, αυτή η αίτηση άρσης
της ασυλίας ήταν, κατά την άποψη της Επιτροπής Νομικών Θεμάτων, απαράδεκτη,
άποψη την οποία συνιστώ στο Σώμα να υιοθετήσει. 
